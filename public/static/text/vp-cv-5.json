{
    "filename": "vp-cv-5",
    "pages": [
        {
            "pageNum": 2,
            "pali": {
                "entries": [
                    {
                        "type": "centered",
                        "text": "විනයපිටකෙ",
                        "level": 3
                    },
                    {
                        "type": "centered",
                        "text": "චුල්ලවග්ගපාළි",
                        "level": 5
                    },
                    {
                        "type": "centered",
                        "text": "(දුතියො භාගො)",
                        "level": 1
                    },
                    {
                        "type": "centered",
                        "text": "නමො තස්ස භගවතො අරහතො සම්මා සම්බුද්ධස්ස.",
                        "level": 1
                    },
                    {
                        "type": "centered",
                        "text": "5.",
                        "level": 2
                    },
                    {
                        "type": "heading",
                        "text": "ඛුද්දකවත්ථුක්ඛන්ධකං",
                        "level": 3
                    },
                    {
                        "type": "centered",
                        "text": "ඛුද්දකවත්ථූනි",
                        "level": 2
                    },
                    {
                        "type": "paragraph",
                        "text": "1. තෙන සමයෙන බුද්ධො භගවා රාජගහෙ විහරති වෙළුවනෙ කලන්දකනිවාපෙ. තෙන ඛො පන සමයෙන ඡබ්බග්ගියා භික්ඛූ නහායමානා රුක්ඛෙ කායං උග්ඝංසෙන්ති ඌරුම්පි බාහුම්පි උරම්පි පිට්ඨිම්පි. මනුස්සා උජ්ඣායන්ති ඛීයන්ති විපාචෙන්ති, කථං හි නාම සමණා සක්යපුත්තියා නහායමානා රුක්ඛෙ කායං උග්ඝංසෙස්සන්ති, ඌරුම්පි බාහුම්පි උරම්පි පිට්ඨිම්පි, සෙය්යථාපි මල්ලමුට්ඨිකා ගාමපොද්දවාති?{1} අස්සොසුං ඛො භික්ඛූ තෙසං මනුස්සානං උජ්ඣායන්තානං ඛීයන්තානං විපාචෙන්තානං. අථ ඛො තෙ භික්ඛූ භගවතො එතමත්ථං ආරොචෙසුං. අථ ඛො භගවා එතස්මිං නිදානෙ එතස්මිං පකරණෙ භික්ඛුසඞ්ඝං සන්නිපාතාපෙත්වා භික්ඛූ පටිපුච්ඡි: සච්චං කිර භික්ඛවෙ ඡබ්බග්ගියා භික්ඛූ නහායමානා රුක්ඛෙ කායං උග්ඝංසෙන්ති ඌරුම්පි බාහුම්පි උරම්පි පිට්ඨිම්පීති. සච්චං භගවා. විගරහි බුද්ධො භගවා, “අනනුච්ඡවිකං භික්ඛවෙ තෙසං මොඝපුරිසානං අනනුලොමිකං අප්පතිරූපං අස්සාමණකං අකප්පියං අකරණීයං. කථං හි නාම තෙ භික්ඛවෙ මොඝපුරිසා නහායමානා රුක්ඛෙ කායං උග්ඝංසෙස්සන්ති ඌරුම්පි බාහුම්පි උරම්පි පිට්ඨිම්පි. නෙතං භික්ඛවෙ අප්පසන්නානං වා පසාදාය පසන්නානං වා භිය්යොභාවාය. අථ ඛ්වෙතං භික්ඛවෙ අප්පසන්නානං චෙව අප්පසාදාය පසන්නානඤ්ච එකච්චානං අඤ්ඤථත්තායාති. විගරහිත්වා ධම්මිං කථං කත්වා භික්ඛූ ආමන්තෙසි:"
                    },
                    {
                        "type": "paragraph",
                        "text": "**“න භික්ඛවෙ, නහායමානෙන භික්ඛුනා රුක්ඛෙ කායො උග්ඝංසෙතබ්බො. යො උග්ඝංසෙය්ය, ආපත්ති දුක්කටස්සාති.”**"
                    }
                ],
                "footnotes": [
                    {
                        "type": "footnote",
                        "text": "1. ගාමුපද්දවා ගාමපොද්දවා ති පි පාඨා දිස්සන්ති."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 4,
            "pali": {
                "entries": [
                    {
                        "type": "paragraph",
                        "text": "2. තෙන ඛො පන සමයෙන ඡබ්බග්ගියා භික්ඛූ නහායමානා ථම්භෙ කායං උග්ඝංසෙන්ති ඌරුම්පි බාහුම්පි උරම්පි පිට්ඨිම්පි. මනුස්සා උජ්ඣායන්ති ඛීයන්ති විපාචෙන්ති: ‘කථං හි නාම සමණා සක්යපුත්තියා නහායමානා ථම්භෙ කායං උග්ඝංසෙස්සන්ති ඌරුම්පි බාහුම්පි උරම්පි පිට්ඨිම්පි, සෙය්යථාපි මල්ලමුට්ඨිකා ගාමමොද්දවා’ති. අස්සොසුං ඛො භික්ඛූ තෙසං මනුස්සානං උජ්ඣායන්තානං ඛීයන්තා නං විපාචෙන්තානං. අථ ඛො තෙ භික්ඛූ භගවතො එතමත්ථං ආරොචෙසුං. ‘සච්චං කිර භික්ඛවෙ -පෙ- ‘සච්චං භගවා’ විගරහි බුද්ධො භගවා -පෙ- විගරහිත්වා -පෙ- ධම්මිං කථං කත්වා භික්ඛූ ආමන්තෙසි:"
                    },
                    {
                        "type": "paragraph",
                        "text": "**“න භික්ඛවෙ නහායමානෙන භික්ඛුනා ථම්භෙ කායො උග්ඝංසෙතබ්බො. යො උග්ඝංසෙය්ය, ආපත්ති දුක්කටස්සා”ති.**"
                    },
                    {
                        "type": "paragraph",
                        "text": "3. තෙන ඛො පන සමයෙන ඡබ්බග්ගියා භික්ඛූ නහායමානා කුඩ්ඩෙ කායං උග්ඝංසෙන්ති ඌරුම්පි බාහුම්පි උරම්පි පිට්ඨිම්පි. මනුස්සා උජ්ඣායන්ති ඛීයන්ති විපාචෙන්ති: කථං හි නාම සමණා සක්යපුත්තියා නහායමානා කුඩ්ඩෙ කායං උග්ඝංසෙස්සන්ති ඌරුම්පි බාහුම්පි උරම්පි පිට්ඨිම්පි, සෙය්යථාපි මල්ලමුට්ඨිකා ගාමමොද්දවාති -පෙ- විගරහි බුද්ධො භගවා -පෙ- විගරහිත්වා ධම්මං කථං කත්වා භික්ඛු ආමන්තෙසි:"
                    },
                    {
                        "type": "paragraph",
                        "text": "**“න භික්ඛවෙ නහායමානෙන භික්ඛුනා කුඩ්ඩෙ කායො උග්ඝංසෙතබ්බො. යො උග්ඝංසෙය්ය ආපත්ති දුක්කටස්සාති.**"
                    },
                    {
                        "type": "paragraph",
                        "text": "4. තෙන ඛො පන සමයෙන ඡබ්බග්ගියා භික්ඛූ අට්ඨානෙ.{1} නහායන්ති. මනුස්සා උජ්ඣායන්ති ඛීයන්ති විපාචෙන්ති කථං හි නාම -පෙ- පිට්ඨිම්පි ‘සෙය්යථාපි ගිහී කාමභොගිනො’ති. අස්සොසුං ඛො භික්ඛූ තෙසං මනුස්සානං උජ්ඣායන්තානං ඛියන්තානං විපාචෙන්තානං. අථ ඛො තෙ භික්ඛූ භගවතො එතමත්ථං ආරොචෙසුං. සච්චං කිර භික්ඛවෙ -පෙ- සච්චං භගවා. -පෙ- විගරහිත්වා ධම්මිං කථං කත්වා භික්ඛූ ආමන්තෙසි:"
                    },
                    {
                        "type": "paragraph",
                        "text": "**“න භික්ඛවෙ අට්ඨානෙ නහායිතබ්බං. යො නහායෙය්ය ආපත්ති දුක්කටස්සා”ති.**"
                    }
                ],
                "footnotes": [
                    {
                        "type": "footnote",
                        "text": "1. අඩ්ඪානෙ - න. ම. (සබ්බත්ථ)"
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 6,
            "pali": {
                "entries": [
                    {
                        "type": "paragraph",
                        "text": "5. තෙන ඛො පන සමයෙන ඡබ්බග්ගියා භික්ඛූ ගන්ධබ්බහත්ථකෙන නහායන්ති. මනුස්සා උජ්ඣායන්ති ඛීයන්ති විපාචෙන්ති සෙය්යථාපි ගිහී කාමභොගිනො’ති -පෙ- භගවතො එතමත්ථං ආරොචෙසුං -පෙ-"
                    },
                    {
                        "type": "paragraph",
                        "text": "**“න භික්ඛවෙ ගන්ධබ්බහත්ථකෙන නහායිතබ්බං. යො නහායෙය්ය ආපත්ති දුක්කටස්සා”ති.**"
                    },
                    {
                        "type": "paragraph",
                        "text": "6. තෙන ඛො පන සමයෙන ඡබ්බග්ගියා භික්ඛූ කුරුවින්දකසුත්තියා නහායන්ති. මනුස්සා උජ්ඣායන්ති ඛීයන්ති විපාචෙන්ති “සෙය්යථාපි ගිහී කාමභොගිනොති”. භගවතො එතමත්ථං ආරොචෙසුං. -පෙ-"
                    },
                    {
                        "type": "paragraph",
                        "text": "**“න භික්ඛවෙ කුරුවින්දකසුත්තියා නහායිතබ්බං යො නහායෙය්ය ආපත්ති දුක්කටස්සාති.”**"
                    },
                    {
                        "type": "paragraph",
                        "text": "7. තෙන ඛො පන සමයෙන ඡබ්බග්ගියා භික්ඛූ විග්ගය්හ පරිකම්මං කාරාපෙන්ති. මනුස්සා උජ්ඣායන්ති ඛීයන්ති විපාචෙන්ති: සෙය්යථාපි ගිහී කාමභොගිනො”ති -පෙ- භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "**“න භික්ඛවෙ විග්ගය්හ පරිකම්මං කාරාපෙතබ්බං. යො කාරාපෙය්ය ආපත්ති දුක්කටස්සාති.”**"
                    },
                    {
                        "type": "paragraph",
                        "text": "8. තෙන ඛො පන සමයෙන ඡබ්බග්ගියා භික්ඛූ මල්ලකෙන නහායන්ති. මනුස්සා උජ්ඣායන්ති ඛීයන්ති විපාචෙන්ති “සෙය්යථාපි ගිහී කාමභොගිනො”ති. -පෙ- භගවතො එතමත්ථං ආරොචෙසුං -පෙ-"
                    },
                    {
                        "type": "paragraph",
                        "text": "**“න භික්ඛවෙ මල්ලකෙන නහායිතබ්බං. යො නහායෙය්ය ආපත්ති දුක්කටස්සාති.”**"
                    },
                    {
                        "type": "paragraph",
                        "text": "9. තෙන ඛො පන සමයෙන අඤ්ඤතරස්ස භික්ඛුනො කච්ඡුරොගාබාධො හොති. න තස්ස විනා මල්ලකෙන ඵාසු හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "**“අනුජානාමි භික්ඛවෙ ගිලානස්ස අකතමල්ලකං”ති.**"
                    },
                    {
                        "type": "paragraph",
                        "text": "10. තෙන ඛො පන සමයෙන අඤ්ඤතරො භික්ඛු ජරාදුබ්බලො නහායමානො න සක්කොති අත්තනො කායං උග්ඝංසෙතුං. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "**“අනුජානාමි භික්ඛවෙ උක්කාසිකං”ති.**"
                    },
                    {
                        "type": "paragraph",
                        "text": "11. තෙන ඛො පන සමයෙන භික්ඛූ පිට්ඨිපරිකම්මං කාතුං කුක්කුච්චායන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "**“අනුජානාමි භික්ඛවෙ පුථුපාණිකං”ති.**"
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 8,
            "pali": {
                "entries": [
                    {
                        "type": "paragraph",
                        "text": "12-19. තෙන ඛො පන සමයෙන ඡබ්බග්ගියා භික්ඛූ වල්ලිකං, ධාරෙන්ති -පෙ- පාමඞ්ගං ධාරෙන්ති, -පෙ- කණ්ඨසුත්තකං ධාරෙන්ති -පෙ- කටිසුත්තකං ධාරෙන්ති, -පෙ- ඔවට්ටිකං ධාරෙන්ති, -පෙ- කෙයූරං{1} ධාරෙන්ති, -පෙ- හත්ථාභරණං ධාරෙන්ති, -පෙ- අඞ්ගුලිමුද්දිකං ධාරෙන්ති. මනුස්සා උජ්ඣායන්ති ඛීයන්ති විපාචෙන්ති “සෙය්යථාපි ගිහී කාමභොගිනො”ති. අස්සොසුං ඛො භික්ඛූ තෙසං මනුස්සානං උජ්ඣායන්තානං ඛීයන්තානං විපාචෙන්තානං. අථ ඛො තෙ භික්ඛූ භගවතො එතමත්ථං ආරොචෙසුං “සච්චං කිර භික්ඛවෙ ඡබ්බග්ගියා භික්ඛූ වල්ලිකං ධාරෙන්ති. පාමඞ්ගං ධාරෙන්ති -පෙ- කණ්ඨසුත්තකං ධාරෙන්ති. -පෙ- කටිසුත්තකං ධාරෙන්ති. ඔවට්ටිකං ධාරෙන්ති -පෙ- කෙයූරං ධාරෙන්ති -පෙ- හත්ථාභරණං ධාරෙන්ති. -පෙ- අඞ්ගුලිමුද්දිකං ධාරෙන්තී”ති. ‘සච්චං භගවා’. -පෙ- විගරහිත්වා ධම්මිං කථං කත්වා භික්ඛූ ආමන්තෙසි:"
                    },
                    {
                        "type": "paragraph",
                        "text": "**“න භික්ඛවෙ වල්ලිකා ධාරෙතබ්බා, න පාමඞ්ගො ධාරෙතබ්බො, න කණ්ඨසුත්තකං ධාරෙතබ්බං න**** කටිසුත්තකං ධාරෙතබ්බං. න ඔවට්ටිකං ධාරෙතබ්බං. න කෙයූරං ධාරෙතබ්බං න හත්ථාභරණං ධාරෙතබ්බං. න අඞ්ගුලිමුද්දිකා**** ධාරෙතබ්බා. යො ධාරෙය්ය, ආපත්ති දුක්කටස්සාති.”**"
                    },
                    {
                        "type": "paragraph",
                        "text": "20. තෙන ඛො පන සමයෙන ඡබ්බග්ගියා භික්ඛූ දීඝෙ කෙසෙ ධාරෙන්ති. මනුස්සා උජ්ඣායන්ති ඛීයන්ති විපාචෙන්ති ‘සෙය්යථාපි ගිහී කාමභොගිනොති. භගවතො එතමත්ථං ආරොචෙසුං. -පෙ-"
                    },
                    {
                        "type": "paragraph",
                        "text": "**“න භික්ඛවෙ දීඝා කෙසා ****ධාරෙතබ්බා. යො ධාරෙය්ය ආපත්ති දුක්කටස්ස. අනුජානාමි භික්ඛවෙ දුමාසිකං වා දුවඞ්ගුලකං වා”ති.**"
                    },
                    {
                        "type": "paragraph",
                        "text": "21-25. තෙන ඛො පන සමයෙන ඡබ්බග්ගියා භික්ඛූ කොච්ඡෙන කෙසෙ ඔසණෙහන්ති. -පෙ- ඵණකෙන කෙසෙ ඔසණෙහන්ති. -පෙ- හත්ථඵණකෙන කෙසෙ ඔසණෙහන්ති. -පෙ- සිත්ථතෙලකෙන කෙසෙ ඔසණෙහන්ති. උදකතෙලකෙන කෙසෙ ඔසණෙහන්ති. මනුස්සා උජ්ඣායන්ති ඛීයන්ති විපාචෙන්ති සෙය්යථාපි ගිහී කාමභොගිනො”ති. භගවතො එතමත්ථං ආරොචෙසුං. -පෙ-"
                    },
                    {
                        "type": "paragraph",
                        "text": "**“න භික්ඛවෙ කොච්ඡෙන කෙසා ඔසණ්හෙතබ්බා. න ඵණකෙන කෙසා ඔසණ්හෙතබ්බා. න හත්ථඵණකෙන කෙසා ඔසණ්හෙතබ්බා. න සිත්ථතෙලකෙන කෙසා ඔසණ්හෙතබ්බා. න උදකතෙලකෙන කෙසා ඔසණ්හෙතබ්බා. යො ඔසණ්හෙය්ය ආපත්ති දුක්කටස්සාති.”**"
                    }
                ],
                "footnotes": [
                    {
                        "type": "footnote",
                        "text": "1. කායූරං - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 10,
            "pali": {
                "entries": [
                    {
                        "type": "paragraph",
                        "text": "26. තෙන ඛො පන සමයෙන ඡබ්බග්ගියා භික්ඛූ ආදාසෙ’පි උදකපත්තෙ’පි මුඛනිමිත්තං ඔලොකෙන්ති. මනුස්සා උජ්ඣායන්ති ඛීයන්ති විපාචෙන්ති ‘සෙය්යථාපි ගිහී කාමභොගිනො’ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ ආදාසෙ වා උදකපත්තෙ වා මුඛනිමිත්තං ඔලොකෙතබ්බං. යො ඔලොකෙය්ය ආපත්ති දුක්කටස්සාති."
                    },
                    {
                        "type": "paragraph",
                        "text": "27. තෙන ඛො පන සමයෙන අඤ්ඤතරස්ස භික්ඛුනො මුඛෙ වණො හොති. සො භික්ඛූ පුච්ඡි ‘කීදිසො මෙ ආවුසො වණො’ති. භික්ඛූ එවමාහංසු ‘ඊදිසො තෙ ආවුසො වණො’ති. සො න සද්දහති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ ආබාධප්පච්චයා ආදාසෙ වා උදකපත්තෙ වා මුඛනිමිත්තං ඔලොකෙතුන්ති.”"
                    },
                    {
                        "type": "paragraph",
                        "text": "28. තෙන ඛො පන සමයෙන ඡබ්බග්ගියා භික්ඛූ මුඛං ආලිම්පන්ති, -පෙ- මුඛං උම්මද්දෙන්ති, මුඛං චුණ්ණෙන්ති, මනොසිලිකාය මුඛං ලඤ්ඡෙන්ති, අඞ්ගරාගං කරොන්ති, මුඛරාගං කරොන්ති, අඞ්ගරාගමුඛරාගං කරොන්ති. මනුස්සා උජ්ඣායන්ති ඛීයන්ති විපාචෙන්ති ‘සෙය්යථාපි ගිහී කාමභොගිනො’ති. භගවතො එතමත්ථං ආරොචෙසුං. -පෙ-"
                    },
                    {
                        "type": "paragraph",
                        "text": "“න භික්ඛවෙ මුඛං ආලිම්පිතබ්බං, න මුඛං උම්මද්දිතබ්බං, න මුඛං චුණ්ණෙතබ්බං, න මනොසිලිකාය මුඛං ලඤ්ඡෙතබ්බං, න අඞ්ගරාගො කාතබ්බො, න මුඛරාගො කාතබ්බො, න අඞ්ගරාගමුඛරාගො කාතබ්බො. යො කරෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "29. තෙන ඛො පන සමයෙන අඤ්ඤතරස්ස භික්ඛුනො චක්ඛුරොගාබාධො හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ ආබාධප්පච්චයා මුඛං ආලිම්පිතුන්ති.”"
                    },
                    {
                        "type": "paragraph",
                        "text": "30. තෙන ඛො පන සමයෙන රාජගහෙ ගිරග්ගසමජ්ජොහොති. ඡබ්බග්ගියා භික්ඛූ ගිරග්ගසමජ්ජං දස්සනාය අගමංසු. මනුස්සා උජ්ඣායන්ති ඛීයන්ති විපාචෙන්ති “කථං හි නාම සමණා සක්යපුත්තියා නච්චම්පි ගීතම්පි වාදිතම්පි දස්සනාය ගච්ඡිස්සන්ති, සෙය්යථාපි ගිහී කාමභොගිනො”ති. භගවතො එතමත්ථං ආරොචෙසුං. -පෙ-"
                    },
                    {
                        "type": "paragraph",
                        "text": "“න භික්ඛවෙ නච්චං වා ගීතං වා වාදිතං වා දස්සනාය ගන්තබ්බං. යො ගච්ඡෙය්ය ආපත්ති දුක්කටස්සා”ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 12,
            "pali": {
                "entries": [
                    {
                        "type": "paragraph",
                        "text": "31. තෙන ඛො පන සමයෙන ඡබ්බග්ගියා භික්ඛූ ආයතකෙන ගීතස්සරෙන ධම්මං ගායන්ති. මනුස්සා උජ්ඣායන්ති ඛීයන්ති විපාචෙන්ති ‘යථෙව මයං ගායාම, එවමෙවිමෙ සමණා සක්යපුත්තියා ආයතකෙන ගීතස්සරෙන ධම්මං ගායන්තී’ති. අස්සොසුං ඛො භික්ඛූ තෙසං මනුස්සානං උජ්ඣායන්තානං ඛීයන්තානං විපාචෙන්තානං. යෙ තෙ භික්ඛූ අප්පිච්ඡා සන්තුට්ඨා ලජ්ජිනො කුක්කුච්චකා සික්ඛාකාමා තෙ උජ්ඣායන්ති ඛීයන්ති විපාචෙන්ති කථං හි නාම ඡබ්බග්ගියා භික්ඛූ ආයතකෙන ගීතස්සරෙන ධම්මං ගායිස්සන්තී’ති. අථ ඛො තෙ භික්ඛූ භගවතො එතමත්ථං ආරොචෙසුං. සච්චං කිර භික්ඛවෙ -පෙ- සච්චං භගවාති -පෙ- විගරහිත්වා ධම්මිං කථං කත්වා භික්ඛූ ආමන්තෙසි."
                    },
                    {
                        "type": "paragraph",
                        "text": "“පඤ්චිමෙ භික්ඛවෙ ආදීනවා ආයතකෙන ගීතස්සරෙන ධම්මං ගායන්තස්ස: අත්තා පි{1} තස්මිං සරෙ සාරජ්ජති, පරෙ පි තස්මිං සරෙ සාරජ්ජන්ති, ගහපතිකා පි උජ්ඣායන්ති, සරකත්තිම්පි නිකාමයමානස්ස සමාධිස්ස භඞ්ගො හොති. පච්ඡිමා ජනතා දිට්ඨානුගතිං ආපජ්ජති. ඉමෙ ඛො භික්ඛවෙ පඤ්ච ආදීනවා ආයතකෙන ගීතස්සරෙන ධම්මං ගායන්තස්ස. න භික්ඛවෙ ආයතකෙන ගීතස්සරෙන ධම්මො ගායිතබ්බො. යො ගායෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "තෙන ඛො පන සමයෙන භික්ඛූ සරභඤ්ඤෙ කුක්කුච්චායන්ති. භගවතො එතමත්ථං ආරොචෙසුං. “අනුජානාමි භික්ඛවෙ සරභඤ්ඤන්ති.”"
                    },
                    {
                        "type": "paragraph",
                        "text": "32. තෙන ඛො පන සමයෙන ඡබ්බග්ගියා භික්ඛූ බාහිරලොමිං උණ්ණිං ධාරෙන්ති. මනුස්සා උජ්ඣායන්ති ඛීයන්ති විපාචෙන්ති ‘සෙය්යථාපි ගිහී කාමභොගිනො’ති . භගවතො එතමත්ථං ආරොචෙසුං -පෙ-"
                    },
                    {
                        "type": "paragraph",
                        "text": "“න භික්ඛවෙ බාහිරලොමි උණ්ණි ධාරෙතබ්බා. යො ධාරෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "33. තෙන ඛො පන සමයෙන රඤ්ඤො මාගධස්ස සෙනියස්ස බිම්බිසාරස්ස ආරාමෙ අම්බා ඵලිනො හොන්ති. රඤ්ඤා මාගධෙන සෙනියෙන බිම්බිසාරෙන අනුඤ්ඤාතං හොති ‘යථාසුඛං අය්යා අම්බං පරිභුඤ්ජන්තූ’ති. ඡබ්බග්ගියා භික්ඛූ තරුණඤ්චෙව අම්බං පාතාපෙත්වා පරිභුඤ්ජිංසු. රඤ්ඤො ච මාගධස්ස සෙනියස්ස බිම්බිසාරස්ස අම්බෙන අත්ථො හොති. අථ ඛො රාජා මාගධො සෙනියො බිම්බිසාරො මනුස්සෙ ආණාපෙසි ‘ගච්ඡථ භණෙ ආරාමං, ගන්ත්වා අම්බං ආහරථා’ති . ‘එවං දෙවා’ති ඛො තෙ මනුස්සා රඤ්ඤො මාගධස්ස සෙනියස්ස බිම්බිසාරස්ස පටිස්සුත්වා ආරාමං ගන්ත්වා ආරාමපාලං එතදවොචුං ‘දෙවස්ස භණෙ අම්බෙන අත්ථො අම්බං දෙථා’ති. ‘නත්ථාය්යා අම්බං. තරුණං යෙව අම්බං පාතාපෙත්වා භික්ඛූ පරිභුඤ්ජිංසූ’ති."
                    }
                ],
                "footnotes": [
                    {
                        "type": "footnote",
                        "text": "1. අත්තනා පි - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 14,
            "pali": {
                "entries": [
                    {
                        "type": "paragraph",
                        "text": "අථ ඛො තෙ මනුස්සා රඤ්ඤො මාගධස්ස සෙනියස්ස බිම්බිසාරස්ස එතමත්ථං ආරොචෙසුං. “සුපරිභූත්තං භණෙ අය්යෙහි අම්බං. අපි ච භගවතා මත්තා වණ්ණිතා’ති. මනුස්සා උජ්ඣායන්ති ඛීයන්ති විපාචෙන්ති ‘කථං හි නාම සමණා සක්යපුත්තියා න මත්තං ජානිත්වා රඤ්ඤො අම්බං පරිභුඤ්ජිස්සන්තී’ති. අස්සොසුං ඛො භික්ඛූ තෙසං මනුස්සානං උජ්ඣායන්තානං ඛීයන්තානං විපාචෙන්තානං. අථ ඛො තෙ භික්ඛූ භගවතො එතමත්ථං ආරොචෙසුං. -පෙ-"
                    },
                    {
                        "type": "paragraph",
                        "text": "**“න භික්ඛවෙ අම්බං පරිභුඤ්ජිතබ්බං. යො පරිභුඤ්ජෙය්ය ආපත්ති දුක්කටස්සා”ති.**"
                    },
                    {
                        "type": "paragraph",
                        "text": "34. තෙන ඛො පන සමයෙන අඤ්ඤතරස්ස පූගස්ස සඞ්ඝභත්තං හොති. සූපෙ අම්බපෙසිකායො පක්ඛිත්තා හොන්ති. භික්ඛූ කුක්කුච්චායන්තා න පටිගණ්හන්ති."
                    },
                    {
                        "type": "paragraph",
                        "text": "**“පටිගණ්හාථ භික්ඛවෙ පරිභුඤ්ජථ. අනුජානාමි භික්ඛවෙ අම්බපෙසිකන්ති.”**"
                    },
                    {
                        "type": "paragraph",
                        "text": "තෙන ඛො පන සමයෙන අඤ්ඤතරස්ස පූගස්ස සඞ්ඝභත්තං හොති. තෙ න පරියාපුණිංසු අම්බපෙසිකං කාතුං. භත්තග්ගෙ සකලෙහෙව අම්බෙහි චරන්ති. භික්ඛූ කුක්කුච්චායන්තා න පටිගණ්හන්ති."
                    },
                    {
                        "type": "paragraph",
                        "text": "**“පටිගණ්හාථ**** භික්ඛවෙ පරිභුඤ්ජථ. අනුජානාමි භික්ඛවෙ පඤ්චහි සමණකප්පෙහි ඵලං පරිභුඤ්ජිතුං, අග්ගිපරිචිතං****, සත්ථපරිචිතං, නඛපරිචිතං, අබීජං, නිබ්බට්ටබීජඤ්ඤෙව පඤ්චමං. අනුජානාමි භික්ඛවෙ ඉමෙහි පඤ්චහි සමණකප්පෙහි ඵලං පරිභුඤ්ජිතුන්ති.”**"
                    },
                    {
                        "type": "paragraph",
                        "text": "35. තෙන ඛො පන සමයෙන අඤ්ඤතරො භික්ඛු අහිනා දට්ඨො කාලකතො{1} හොති. භගවතො එතමත්ථං ආරොචෙසුං. නහ නූන සො භික්ඛවෙ භික්ඛු ඉමානි චත්තාරි අහිරාජකුලානි මෙත්තෙන චිත්තෙන ඵරි. සචෙ හි සො භික්ඛවෙ, භික්ඛු ඉමානි චත්තාරි අහිරාජකුලානි මෙත්තෙන චිත්තෙන ඵරෙය්ය, න හි සො භික්ඛවෙ භික්ඛු අහිනා දට්ඨො කාලං කරෙය්ය. කතමානි චත්තාරි අහිරාජකුලානි: විරූපක්ඛං අහිරාජකුලං, එරාපථං අහිරාජකුලං, ඡබ්යාපුත්තං අහිරාජකුලං, කණ්හාගොතමකං අහිරාජකුලං, නහ{2} නූන සො භික්ඛවෙ භික්ඛු ඉමානි චත්තාරි අහිරාජකුලානි මෙත්තෙන චිත්තෙන ඵරි. සචෙ හි සො භික්ඛවෙ භික්ඛු ඉමානි චත්තාරි අහිරාජකුලානි මෙත්තෙන චිත්තෙන ඵරෙය්ය, න හි සො භික්ඛවෙ භික්ඛු අහිනා දට්ඨො කාලං කරෙය්ය. අනුජානාමි භික්ඛවෙ ඉමානි චත්තාරි අහිරාජකුලානි මෙත්තෙන චිත්තෙන ඵරිතුං, අත්තගුත්තියා අත්තරක්ඛාය අත්තපරිත්තං කාතුං. එවඤ්ච පන භික්ඛවෙ කාතබ්බං:"
                    }
                ],
                "footnotes": [
                    {
                        "type": "footnote",
                        "text": "1. කාලංකතො - මඡසං."
                    },
                    {
                        "type": "footnote",
                        "text": "2. නහි නූන - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 16,
            "pali": {
                "entries": [
                    {
                        "type": "gatha",
                        "text": "**“විරූපක්ඛෙහි මෙ මෙත්තං මෙත්තං එරාපථෙහි මෙ**\n**ඡබ්යාපුත්තෙහි මෙ මෙත්තං මෙත්තං කණ්හාගොතමකෙහි ච**",
                        "level": 1
                    },
                    {
                        "type": "gatha",
                        "text": "**අපාදකෙහි ****මෙ මෙත්තං මෙත්තං දිපාදකෙහි මෙ**\n**චතුප්පදෙහි මෙ මෙත්තං මෙත්තං බහුප්පදෙහි මෙ**",
                        "level": 1
                    },
                    {
                        "type": "gatha",
                        "text": "**මා මං අපාදකො හිංසි මා මං හිංසි දිපාදකො**\n**මා මං චතුප්පදො හිංසි මා මං හිංසි බහුප්පදො**",
                        "level": 1
                    },
                    {
                        "type": "gatha",
                        "text": "**සබ්බෙ සත්තා සබ්බෙ පාණා සබ්බෙ භූතා ච කෙවලා**\n**සබ්බෙ භද්රානි පස්සන්තු මා කඤ්චි පාපමාගමා**",
                        "level": 1
                    },
                    {
                        "type": "gatha",
                        "text": "**අප්පමාණො බුද්ධො **\n**අප්පමාණො ධම්මො අප්පමාණො සඞ්ඝො **",
                        "level": 1
                    },
                    {
                        "type": "gatha",
                        "text": "**පමාණවන්තානි සිරිංසපානි{1} **\n**අහි විච්ඡිකා සතපදී උණ්ණනාභි **",
                        "level": 1
                    },
                    {
                        "type": "gatha",
                        "text": "**සරබූ මූසිකා කතා මෙ රක්ඛා **\n**කතා මෙ පරිත්තා පටික්කමන්තු භූතානි**",
                        "level": 1
                    },
                    {
                        "type": "gatha",
                        "text": "**සො’හං නමො භගවතො **\n**නමො සත්තන්නං සම්මාසම්බුද්ධානන්ති.”**",
                        "level": 1
                    },
                    {
                        "type": "paragraph",
                        "text": "36. තෙන ඛො පන සමයෙන අඤ්ඤතරො භික්ඛු අනභිරතියා පීළිතො අත්තනො අඞ්ගජාතං ඡින්දි. භගවතො එතමත්ථං ආරොචෙසුං. “අඤ්ඤම්හි සො භික්ඛවෙ මොඝපුරිසො ඡෙත්තබ්බම්හි, අඤ්ඤං ඡින්දි."
                    },
                    {
                        "type": "paragraph",
                        "text": "න භික්ඛවෙ අත්තනො අඞ්ගජාතං ඡෙතබ්බං. යො ඡින්දෙය්ය ආපත්ති ථුල්ලච්චයස්සාති.”"
                    }
                ],
                "footnotes": [
                    {
                        "type": "footnote",
                        "text": "1. සරීසපානි - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 18,
            "pali": {
                "entries": [
                    {
                        "type": "paragraph",
                        "text": "37. තෙන ඛො පන සමයෙන රාජගහකස්ස සෙට්ඨිස්ස මහග්ඝස්ස චන්දනස්ස චන්දනගණ්ඨි උප්පන්නා හොති. අථ ඛො රාජගහකස්ස සෙට්ඨිස්ස එතදහොසි: ‘යන්නූනාහං ඉමාය චන්දනගණ්ඨියා පත්තං ලිඛාපෙය්යං, ලෙඛඤ්ච මෙ පරිභොගං භවිස්සති, පත්තං ච දානං, දස්සාමී’ති. අථ ඛො රාජගහකො සෙට්ඨි තාය චන්දනගණ්ඨියා පත්තං ලිඛාපෙත්වා සික්කාය වාහිත්වා වෙළග්ගෙ ආලග්ගෙත්වා වෙළුපරම්පරාය බන්ධිත්වා එවමාහ: ‘යො සමණො වා බ්රාහ්මණො වා අරහා චෙව ඉද්ධිමා ච දින්නං යෙව පත්තං ඔහරතූ’ති."
                    },
                    {
                        "type": "paragraph",
                        "text": "අථ ඛො පූරණො කස්සපො යෙන රාජගහකො සෙට්ඨි තෙනුපසඞ්කමි. උපසඞ්කමිත්වා රාජගහකං සෙට්ඨිං එතදවොච: ‘අහං හි ගහපති, අරහා චෙව ඉද්ධිමා ච දෙහි මෙ පත්තන්ති. ‘සචෙ භන්තෙ ආයස්මා අරහා චෙව ඉද්ධිමා ච දින්නං යෙව පත්තං ඔහරතූ’ති."
                    },
                    {
                        "type": "paragraph",
                        "text": "අථ ඛො මක්ඛලිගොසාලො අජිතො කෙසකම්බලො පකුධො කච්චායනො සඤ්ජයො බෙලට්ඨිපුත්තො නිගණ්ඨො නාතපුත්තො යෙන රාජගහකො සෙට්ඨි තෙනුපසඞ්කමි. උපසඞ්කමිත්වා රාජගහකං සෙට්ඨිං එතදවොච: ‘අහං හි, ගහපති අරහා චෙව ඉද්ධිමා ච, දෙහි මෙ පත්තන්ති’. ‘සචෙ භන්තෙ, ආයස්මා අරහා චෙව ඉද්ධිමා ච දින්නං යෙව පත්තං, ඔහරතූ’ති."
                    },
                    {
                        "type": "paragraph",
                        "text": "තෙන ඛො පන සමයෙන ආයස්මා ච මහාමොග්ගල්ලානො ආයස්මා ච පිණ්ඩොලභාරද්වාජො පුබ්බන්හසමයං නිවාසෙත්වා පත්තචීවරමාදාය රාජගහං පිණ්ඩාය පවිසිංසු. අථ ඛො ආයස්මා පිණ්ඩොලභාරද්වාජො ආයස්මන්තං මහාමොග්ගල්ලානං එතදවොච: ‘ආයස්මා ඛො මහාමොග්ගල්ලානො අරහා චෙව ඉද්ධිමා ච ගච්ඡාවුසො මොග්ගල්ලාන, එතං පත්තං ඔහර, තුය්හෙසො පත්තො’ති. ‘ආයස්මාපි ඛො පිණ්ඩොලභාරද්වාජො අරහා චෙව ඉද්ධිමා ච. ගච්ඡාවුසො භාරද්වාජ, එතං පත්තං ඔහර. තුය්හෙසො පත්තො’ති. අථ ඛො ආයස්මා පිණ්ඩොලභාරද්වාජො වෙහාසං අබ්භුග්ගන්ත්වා තං පත්තං ගහෙත්වා තික්ඛත්තුං රාජගහං අනුපරියායි."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 20,
            "pali": {
                "entries": [
                    {
                        "type": "paragraph",
                        "text": "තෙන ඛො පන සමයෙන රාජගහකො සෙට්ඨි සපුත්තදාරො සකෙ නිවෙසනෙ ඨිතො හොති පඤ්ජලිකො නමස්සමානො. ‘ඉධෙව භන්තෙ අය්යො භාරද්වාජො අම්හාකං නිවෙසනෙ පතිට්ඨාතූ’ති. අථ ඛො ආයස්මා පිණ්ඩොලභාරද්වාජො රාජගහකස්ස සෙට්ඨිස්ස නිවෙසනෙ පතිට්ඨාසි. අථ ඛො රාජගහකො සෙට්ඨි ආයස්මතො පිණ්ඩොලභාරද්වාජස්ස හත්ථතො පත්තං ගහෙත්වා මහග්ඝස්ස ඛාදනීයස්ස පූරෙත්වා ආයස්මතො පිණ්ඩොලභාරද්වාජස්ස පාදාසි. අථ ඛො ආයස්මා පිණ්ඩොලභාරද්වාජො තං පත්තං ගහෙත්වා ආරාමං අගමාසි. අස්සොසුං ඛො මනුස්සා ‘අය්යෙන කිර පිණ්ඩොලභාරද්වාජෙන රාජගහකස්ස සෙට්ඨිස්ස පත්තො ඔහාරිතො’ති. තෙ ච මනුස්සා උච්චාසද්දා මහාසද්දා ආයස්මන්තං පිණ්ඩොලභාරද්වාජං පිට්ඨිතො අනුබන්ධිංසු. අස්සොසි ඛො භගවා උච්චාසද්දං, මහාසද්දං, සුත්වාන ආයස්මන්තං ආනන්දං ආමන්තෙසි: කින්නු ඛො සො ආනන්ද, උච්චාසද්දා මහාසද්දා’ති."
                    },
                    {
                        "type": "paragraph",
                        "text": "‘ආයස්මතා භන්තෙ, පිණ්ඩොලභාරද්වාජෙන රාජගහකස්ස සෙට්ඨිස්ස පත්තො ඔහාරිතො, අස්සොසුං ඛො භන්තෙ, මනුස්සා අය්යෙන කිර පිණ්ඩොලභාරද්වාජෙන රාජගහකස්ස සෙට්ඨිස්ස පත්තො ඔහාරිතොති. තෙ ච භන්තෙ මනුස්සා උච්චාසද්දා මහාසද්දා ආයස්මන්තං පිණ්ඩොලභාරද්වාජං පිට්ඨිතො පිට්ඨිතො අනුබද්ධා. සො එසො භන්තෙ, භගවා, උච්චාසද්දො මහාසද්දො’ති."
                    },
                    {
                        "type": "paragraph",
                        "text": "අථ ඛො භගවා එතස්මිං නිදානෙ එතස්මිං පකරණෙ භික්ඛුසඞ්ඝං සන්නිපාතාපෙත්වා ආයස්මන්තං පිණ්ඩොලභාරද්වාජං පටිපුච්ඡි ‘සච්චං කිර තයා භාරද්වාජ, රාජගහකස්ස සෙට්ඨිස්ස පත්තො ඔහාරීතො’ති."
                    },
                    {
                        "type": "paragraph",
                        "text": "‘සච්චං භගවා’."
                    },
                    {
                        "type": "paragraph",
                        "text": "විගරහි බුද්ධො භගවා, ‘අනනුච්ඡවිකං භාරද්වාජ අනනුලොමිකං අප්පතිරූපං අස්සාමණකං අකප්පියං අකරණීයං කථං හි නාම ත්වං භාරද්වාජ, ඡවස්ස දාරුපත්තස්ස කාරණා ගිහීනං උත්තරිමනුස්සධම්මං ඉද්ධිපාටිහාරියං දස්සෙස්සසි. සෙය්යථාපි භාරද්වාජ, මාතුගාමො ඡවස්ස මාසකරූපස්ස කාරණා කොපීනං දස්සෙති, එවමෙව ඛො තයා භාරද්වාජ, ඡවස්ස දාරුපත්තස්ස කාරණා ගිහීනං උත්තරිමනුස්සධම්මං ඉද්ධිපාටිහාරියං දස්සිතං. නෙතං භාරද්වාජ, අප්පසන්නානං වා පසාදාය පසන්නානං වා වා භිය්යොභාවාය. අථ ඛ්වෙතං භාරද්වාජ අප්පසන්නානං චෙව අප්පසාදාය පසන්නානං ච එකච්චානං අඤ්ඤථත්තයා’ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 22,
            "pali": {
                "entries": [
                    {
                        "type": "paragraph",
                        "text": "විගරහිත්වා ධම්මිං කථං කත්වා භික්ඛූ ආමන්තෙසි:"
                    },
                    {
                        "type": "paragraph",
                        "text": "“න භික්ඛවෙ, ගිහීනං උත්තරිමනුස්සධම්මං ඉද්ධිපාටිහාරියං දස්සෙතබ්බං. යො දස්සෙය්ය ආපත්ති දුක්කටස්ස. භින්දථෙතං භික්ඛවෙ, දාරුපත්තං. සකලිකං සකලිකං කත්වා භික්ඛූනං අඤ්ජනූපපිසනං දෙථ. න ච භික්ඛවෙ දාරුපත්තො ධාරෙතබ්බො යො ධාරෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "38. තෙන ඛො පන සමයෙන ඡබ්බග්ගියා භික්ඛූ උච්චාවචෙ පත්තෙ ධාරෙන්ති සොවණ්ණමයං රූපියමයං. මනුස්සා උජ්ඣායන්ති ඛීයන්ති විපාචෙන්ති, ‘සෙය්යථාපි ගිහී කාමභොගිනො’ති. භගවතො එතමත්ථං ආරොචෙසුං -පෙ-"
                    },
                    {
                        "type": "paragraph",
                        "text": "“න භික්ඛවෙ, සොවණ්ණමයො පත්තො ධාරෙතබ්බො, න රූපියමයො පත්තො ධාරෙතබ්බො, න වෙළුරියමයො පත්තො ධාරෙතබ්බො, න ඵලිකමයො පත්තො ධාරෙතබ්බො, න කංසමයො පත්තො ධාරෙතබ්බො, න කාචමයො පත්තො ධාරෙතබ්බො, න තිපුමයො පත්තො ධාරෙතබ්බො, න සීසමයො පත්තො ධාරෙතබ්බො, න තම්බලොහමයො පත්තො ධාරෙතබ්බො, යො ධාරෙය්ය ආපත්ති දුක්කටස්ස. අනුජානාමි භික්ඛවෙ ද්වෙ පත්තෙ අයොපත්තං, මත්තිකාපත්තං”ති."
                    },
                    {
                        "type": "paragraph",
                        "text": "39. තෙන ඛො පන සමයෙන පත්තමූලං ඝංසියති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "‘අනුජානාමි භික්ඛවෙ, පත්තමණ්ඩලන්ති.’"
                    },
                    {
                        "type": "paragraph",
                        "text": "තෙන ඛො පන සමයෙන ඡබ්බග්ගියා භික්ඛූ උච්චාවචානි පත්තමණ්ඩලානි ධාරෙන්ති සොවණ්ණමයං රූපියමයං. මනුස්සා උජ්ඣායන්ති ඛීයන්ති විපාචෙන්ති: ‘සෙය්යථාපි ගිහී කාමභොගිනො’ති. භගවතො එතමත්ථං ආරොචෙසුං. -පෙ-"
                    },
                    {
                        "type": "paragraph",
                        "text": "“න භික්ඛවෙ, උච්චාවචානි පත්තමණ්ඩලානි ධාරෙතබ්බානි. යො ධාරෙය්ය ආපත්ති දුක්කටස්ස. අනුජානාමි භික්ඛවෙ, ද්වෙ පත්තමණ්ඩලානි තිපුමයං, සීසමයං”ති."
                    },
                    {
                        "type": "paragraph",
                        "text": "බහලානි මණ්ඩලානි නාච්ඡුපියන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ, ලිඛිතු”න්ති."
                    },
                    {
                        "type": "paragraph",
                        "text": "වලී හොන්ති -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ, මකරදන්තකං ඡින්දිතු”න්ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 24,
            "pali": {
                "entries": [
                    {
                        "type": "paragraph",
                        "text": "40. තෙන ඛො පන සමයෙන ඡබ්බග්ගියා භික්ඛූ චිත්රානි පත්තමණ්ඩලානි ධාරෙන්ති රූපකාකිණ්ණානි භිත්තිකම්මකතානි. තානි රථිකායපි දස්සෙන්තා ආහිණ්ඩන්ති. මනුස්සා උජ්ඣායන්ති ඛීයන්ති විපාචෙන්ති, ‘සෙය්යථාපි ගිහී කාමභොගිනොති’. භගවතො එතමත්ථං ආරොචෙසුං. -පෙ-"
                    },
                    {
                        "type": "paragraph",
                        "text": "“න භික්ඛවෙ, චිත්රානි පත්තමණ්ඩලානි ධාරෙතබ්බානි රූපකාකිණ්ණානි භිත්තිකම්මකතානි. යො ධාරෙය්ය ආපත්ති දුක්කටස්ස. අනුජානාමි භික්ඛවෙ, පකතිමණ්ඩල”න්ති."
                    },
                    {
                        "type": "paragraph",
                        "text": "**41**. තෙන ඛො පන සමයෙන භික්ඛූ සඋදකං පත්තං පටිසාමෙන්ති. පත්තො දුස්සති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ, සොදකො පත්තො පටිසාමෙතබ්බො. යො පටිසාමෙය්ය ආපත්ති දුක්කටස්ස. අනුජානාමි භික්ඛවෙ, ඔතාපෙත්වා පත්තං පටිසාමෙතු”න්ති."
                    },
                    {
                        "type": "paragraph",
                        "text": "42. තෙන ඛො පන සමයෙන භික්ඛූ සොදකං පත්තං ඔතාපෙන්ති. පත්තො දුග්ගන්ධො හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ, සොදකො පත්තො ඔතාපෙතබ්බො. යො ඔතාපෙය්ය ආපත්ති දුක්කටස්ස. අනුජානාමි භික්ඛවෙ, වොදකං කත්වා ඔතාපෙත්වා පත්තං පටිසාමෙතු”න්ති."
                    },
                    {
                        "type": "paragraph",
                        "text": "43. තෙන ඛො පන සමයෙන භික්ඛූ උණ්හෙ පත්තං නිදහන්ති. පත්තස්ස වණ්ණො දුස්සති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ, උණ්හෙ පත්තො නිදහිතබ්බො. යො නිදහෙය්ය ආපත්ති දුක්කටස්ස. අනුජානාමි භික්ඛවෙ, මුහුත්තං උණ්හෙ ඔතාපෙත්වා පත්තං පටිසාමෙතු”න්ති."
                    },
                    {
                        "type": "paragraph",
                        "text": "44. තෙන ඛො පන සමයෙන සම්බහුලා පත්තා අජ්ඣොකාසෙ අනාධාරා නික්ඛිත්තා හොන්ති. වාතමණ්ඩලිකාය ආවට්ටිත්වා පත්තා භිජ්ජිංසු. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ, පත්තාධාරක”න්ති."
                    },
                    {
                        "type": "paragraph",
                        "text": "45. තෙන ඛො පන සමයෙන භික්ඛූ මිඪන්තෙ පත්තං නික්ඛිපන්ති. පරිපතිත්වා පත්තො භිජ්ජති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ, මිඪන්තෙ පත්තො නික්ඛිපිතබ්බො. යො නික්ඛිපෙය්ය ආපත්ති දුක්කටස්සා”ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 26,
            "pali": {
                "entries": [
                    {
                        "type": "paragraph",
                        "text": "46. තෙන ඛො පන සමයෙන භික්ඛූ පරිභණ්ඩන්තෙ පත්තං නික්ඛිපන්ති. පරිපතිත්වා පත්තො භිජ්ජති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ, පරිභණ්ඩන්තෙ පත්තො නික්ඛිපිතබ්බො. යො නික්ඛිපෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "47. තෙන ඛො පන සමයෙන භික්ඛූ ඡමාය පත්තං නික්කුජ්ජන්ති. ඔට්ඨො ඝංසියති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ, තිණසන්ථාරක”න්ති."
                    },
                    {
                        "type": "paragraph",
                        "text": "තිණසන්ථාරකො උපචිකාහි ඛජ්ජති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ, චොළක”න්ති."
                    },
                    {
                        "type": "paragraph",
                        "text": "චොළකං උපචිකාහි ඛජ්ජති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ, පත්තමාළකන්ති.” පත්තමාලකා පරිපතිත්වා පත්තො භිජ්ජති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ, පත්තකණ්ඩොලික”න්ති."
                    },
                    {
                        "type": "paragraph",
                        "text": "පත්තකණ්ඩොලිකාය පත්තො ඝංසියති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ, පත්තථවික”න්ති."
                    },
                    {
                        "type": "paragraph",
                        "text": "අංසබන්ධකො න හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ, අංසබන්ධකං බන්ධනසුත්තක”න්ති."
                    },
                    {
                        "type": "paragraph",
                        "text": "48. තෙන ඛො පන සමයෙන භික්ඛූ භිත්තිඛිලෙපි නාගදන්තකෙපි පත්තං ලග්ගෙන්ති. පරිපතිත්වා පත්තො භිජ්ජති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ, පත්තො ලග්ගෙතබ්බො. යො ලග්ගෙය්ය ආපත්ති දුක්කටස්සා”ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 28,
            "pali": {
                "entries": [
                    {
                        "type": "paragraph",
                        "text": "49. තෙන ඛො පන සමයෙන භික්ඛූ මඤ්චෙ පත්තං නික්ඛිපන්ති, සතිසම්මොසා නිසීදන්තා ඔත්ථරිත්වා පත්තං භින්දන්ති, භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ, මඤ්චෙ පත්තො නික්ඛිපිතබ්බො. යො නික්ඛිපෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "50. තෙන ඛො පන සමයෙන භික්ඛූ පීඨෙ පත්තං නික්ඛිපන්ති, සතිසම්මොසා නිසීදන්තා ඔත්ථරිත්වා පත්තං භින්දන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ, පීඨෙ පත්තො නික්ඛිපිතබ්බො. යො නික්ඛිපෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "51. තෙන ඛො පන සමයෙන භික්ඛූ අඞ්කෙ පත්තං නික්ඛිපන්ති, සතිසම්මොසා වුට්ඨහන්ති. පරිපතිත්වා පත්තො භිජ්ජති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ, අඞ්කෙ පත්තො නික්ඛිපිතබ්බො. යො නික්ඛිපෙය්ය, ආපත්ති දුක්කටස්සා”ති."
                    },
                    {
                        "type": "paragraph",
                        "text": "52. තෙන ඛො පන සමයෙන භික්ඛූ ඡත්තෙ පත්තං නික්ඛිපන්ති. වාතමණ්ඩලිකාය ඡත්තං උක්ඛිපීයති. පරිපතිත්වා පත්තො භිජ්ජති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ, ඡත්තෙ පත්තො නික්ඛිපිතබ්බො. යො නික්ඛිපෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "53. තෙන ඛො පන සමයෙන භික්ඛූ පත්තහත්ථා කවාටං පණාමෙන්ති. කවාටො ආවට්ටිත්වා පත්තො භිජ්ජති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ, පත්තහත්ථෙන කවාටො පණාමෙතබ්බො. යො පණාමෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "54. තෙන ඛො පන සමයෙන භික්ඛූ තුම්බකටාහෙ පිණ්ඩාය චරන්ති. මනුස්සා උජ්ඣායන්ති ඛීයන්ති විපාචෙන්ති ‘සෙය්යථාපි තිත්ථියා’ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ, තුම්බකටාහෙ පිණ්ඩාය චරිතබ්බං. යො චරෙය්ය ආපත්ති දුක්කටස්සා”ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 30,
            "pali": {
                "entries": [
                    {
                        "type": "paragraph",
                        "text": "55. තෙන ඛො පන සමයෙන භික්ඛූ ඝටිකටාහෙ පිණ්ඩාය චරන්ති. මනුස්සා උජ්ඣායන්ති ඛීයන්ති විපාචෙන්ති: සෙය්යථාපි තිත්ථියා’ති. භගවතො එතමත්ථං ආරොචෙසුං -පෙ-"
                    },
                    {
                        "type": "paragraph",
                        "text": "“න භික්ඛවෙ, ඝටිකටාහෙ පිණ්ඩාය චරිතබ්බං, යො චරෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "56. තෙන ඛො පන සමයෙන අඤ්ඤතරො භික්ඛු සබ්බපංසුකූලිකො හොති. සො ඡවසීසස්ස පත්තං ධාරෙති, අඤ්ඤතරා ඉත්ථී පස්සිත්වා භීතා විස්සරමකාසි ‘අබ්භුං මෙ, පිසාචො වතායන්ති’. මනුස්සා උජ්ඣායන්ති ඛීයන්ති විපාචෙන්ති, ‘කථං හි නාම සමණා සක්යපුත්තියා ඡවසීසස්ස පත්තං ධාරෙස්සන්ති, සෙය්යථාපි පිසාවිල්ලිකා’ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ, ඡවසීසස්ස පත්තො ධාරෙතබ්බො. යො ධාරෙය්ය ආපත්ති දුක්කටස්ස. න ච භික්ඛවෙ, සබ්බපංසුකූලිකෙන භවිතබ්බං. යො භවෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "57. තෙන ඛො පන සමයෙන භික්ඛූ චලකානිපි අට්ඨිකානිපි උච්ඡිට්ඨොදකම්පි පත්තෙන නීහරන්ති. මනුස්සා උජ්ඣායන්ති ඛීයන්ති විපාචෙන්ති ‘යස්මිං යෙවිමෙ සමණා සක්යපුත්තියා භුඤ්ජන්ති සොව නෙසං පටිග්ගහොති’. භගවතො එතමත්ථං ආරොචෙසුං -පෙ-"
                    },
                    {
                        "type": "paragraph",
                        "text": "“න භික්ඛවෙ, චලකානි වා අට්ඨිකානි වා උච්චිට්ඨොදකං වා පත්තෙන නීහරිතබ්බං. යො නීහරෙය්ය, ආපත්ති දුක්කටස්ස. අනුජානාමි භික්ඛවෙ, පටිග්ගහ”න්ති."
                    },
                    {
                        "type": "paragraph",
                        "text": "**58**. තෙන ඛො පන සමයෙන භික්ඛූ හත්ථෙන විපාටෙත්වා චීවරං සිබ්බෙන්ති. චීවරං විලොමං හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ, සත්ථකං නමතක”න්ති."
                    },
                    {
                        "type": "paragraph",
                        "text": "59. තෙන ඛො පන සමයෙන සඞ්ඝස්ස දණ්ඩසත්ථකං උප්පන්නං හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ, දණ්ඩසත්ථක”න්ති ."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 32,
            "pali": {
                "entries": [
                    {
                        "type": "paragraph",
                        "text": "60. තෙන ඛො පන සමයෙන ඡබ්බග්ගියා භික්ඛූ උච්චාවචෙ සත්ථකදණ්ඩෙ ධාරෙන්ති සොවණ්ණමයං රූපියමයං. මනුස්සා උජ්ඣායන්ති ඛීයන්ති විපාචෙන්ති: ‘සෙය්යථාපි ගිහී කාමභොගිනො’ති. භගවතො එතමත්ථං ආරොචෙසුං. -පෙ-"
                    },
                    {
                        "type": "paragraph",
                        "text": "“න භික්ඛවෙ, උච්චාවචා සත්ථකදණ්ඩා ධාරෙතබ්බා. යො ධාරෙය්ය ආපත්ති දුක්කටස්ස. අනුජානාමි භික්ඛවෙ අට්ඨිමයං දන්තමයං විසාණමයං නළමයං වෙළුමයං කට්ඨමයං ජතුමයං ඵලමයං ලොහමයං සඞ්ඛනාභිමයන්ති.”"
                    },
                    {
                        "type": "paragraph",
                        "text": "61. තෙන ඛො පන සමයෙන භික්ඛූ කුක්කුටපත්තෙන පි වෙළුපෙසිකාය පි චීවරං සිබ්බෙන්ති චීවරං දුස්සිබ්බිතං හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ, සූචික”න්ති."
                    },
                    {
                        "type": "paragraph",
                        "text": "සූචියො කණ්ණකිතායො හොන්ති."
                    },
                    {
                        "type": "paragraph",
                        "text": "“අනුජානාමි භික්ඛවෙ, සූචිනාළික”න්ති."
                    },
                    {
                        "type": "paragraph",
                        "text": "සූචිනාළිකායපි කණ්ණකිතායො හොන්ති."
                    },
                    {
                        "type": "paragraph",
                        "text": "“අනුජානාමි භික්ඛවෙ, කිණ්ණෙන පූරෙතු”න්ති."
                    },
                    {
                        "type": "paragraph",
                        "text": "කිණ්ණෙපි කණ්ණකිතායො හොන්ති."
                    },
                    {
                        "type": "paragraph",
                        "text": "**“අනුජානාමි භික්ඛවෙ, සත්තුයා පූරෙතු”න්ති. **"
                    },
                    {
                        "type": "paragraph",
                        "text": "සත්තුයාපි කණ්ණකිතායො හොන්ති."
                    },
                    {
                        "type": "paragraph",
                        "text": "**“අනුජානාමි භික්ඛවෙ සරිතක”න්ති. **"
                    },
                    {
                        "type": "paragraph",
                        "text": "සරිතකෙනපි කණ්ණකිතායො හොන්ති."
                    },
                    {
                        "type": "paragraph",
                        "text": "**“අනුජානාමි භික්ඛවෙ මධුසිත්ථකෙන සාරෙතු”න්ති. **"
                    },
                    {
                        "type": "paragraph",
                        "text": "සරිතකං පරිභිජ්ජති."
                    },
                    {
                        "type": "paragraph",
                        "text": "**“අනුජානාමි භික්ඛවෙ සරිතකසිපාටික”න්ති.**"
                    },
                    {
                        "type": "paragraph",
                        "text": "62. තෙන ඛො පන සමයෙන භික්ඛූ තත්ථ තත්ථ ඛිලං නිඛනිත්වා සම්බන්ධිත්වා චීවරං සිබ්බන්ති. චීවරං විකණ්ණං හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ, කඨිනං, කඨිනරජ්ජුං. තත්ථ තත්ථ ඔබන්ධිත්වා චීවරං සිබ්බෙතුන්ති”."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 34,
            "pali": {
                "entries": [
                    {
                        "type": "paragraph",
                        "text": "විසමෙ කඨිනං පත්ථරන්ති. කඨිනං පරිභිජ්ජති."
                    },
                    {
                        "type": "paragraph",
                        "text": "“න භික්ඛවෙ, විසමෙ කඨිනං පත්ථරිතබ්බං. යො පත්ථරෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "ඡමාය කඨිනං පත්ථරන්ති. කඨිනං පංසුකිතං හොති."
                    },
                    {
                        "type": "paragraph",
                        "text": "**“අනුජානාමි භික්ඛවෙ තිණසන්ථාරකන්ති”. **"
                    },
                    {
                        "type": "paragraph",
                        "text": "කඨිනස්ස අන්තො ජීරති."
                    },
                    {
                        "type": "paragraph",
                        "text": "**“අනුජානාමි භික්ඛවෙ, අනුවාතං පරිභණ්ඩං ආරොපෙතුන්ති”. **"
                    },
                    {
                        "type": "paragraph",
                        "text": "කඨිනං නප්පහොති."
                    },
                    {
                        "type": "paragraph",
                        "text": "“අනුජානාමි භික්ඛවෙ, දණ්ඩකඨිනං විදලකං සලාකං විනන්ධනරජ්ජුං විනන්ධනසුත්තකං විනන්ධිත්වා චීවරං සිබ්බෙතුන්ති”."
                    },
                    {
                        "type": "paragraph",
                        "text": "සුත්තන්තරිකායො විසමා හොන්ති."
                    },
                    {
                        "type": "paragraph",
                        "text": "“අනුජානාමි භික්ඛවෙ කලිම්බභකන්ති”."
                    },
                    {
                        "type": "paragraph",
                        "text": "සුත්තා වඞ්කා හොන්ති."
                    },
                    {
                        "type": "paragraph",
                        "text": "“අනුජානාමි භික්ඛවෙ මොඝසුත්තකන්ති.”"
                    },
                    {
                        "type": "paragraph",
                        "text": "63. තෙන ඛො පන සමයෙන භික්ඛූ අධොතෙහි පාදෙහි කඨිනං අක්කමන්ති. කඨිනං දුස්සති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ අධොතෙහි පාදෙහි කඨිනං අක්කමිතබ්බං. යො අක්කමෙය්ය ආපත්ති දුක්කටස්සාති”."
                    },
                    {
                        "type": "paragraph",
                        "text": "64. තෙන ඛො පන සමයෙන භික්ඛූ අල්ලෙහි පාදෙහි කඨිනං අක්කමන්ති. කඨිනං දුස්සති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ අල්ලෙහි පාදෙහි කඨිනං අක්කමිතබ්බං. යො අක්කමෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "65. තෙන ඛො පන සමයෙන භික්ඛූ සඋපාහනා කඨිනං අක්කමන්ති. කඨිනං දුස්සති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ සඋපාහනෙන කඨිනං අක්කමිතබ්බං. යො අක්කමෙය්ය ආපත්ති දුක්කටස්සා”ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 36,
            "pali": {
                "entries": [
                    {
                        "type": "paragraph",
                        "text": "66. තෙන ඛො පන සමයෙන භික්ඛූ චීවරං සිබ්බෙන්තා අඞ්ගුලියා පටිගණ්හන්ති, අඞ්ගුලියො දුක්ඛා හොන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ පටිග්ගහන්ති”"
                    },
                    {
                        "type": "paragraph",
                        "text": "67. තෙන ඛො පන සමයෙන ඡබ්බග්ගියා භික්ඛූ උච්චාවචෙ පටිග්ගහොධාරෙන්ති සොවණ්ණමයං රූපීමයං. මනුස්සා උජ්ඣායන්ති ඛීයන්ති විපාචෙන්ති. ‘සෙය්යථාපි ගිහී කාමභොගිනො’ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ උච්චාවචා පටිග්ගහා ධාරෙතබ්බා. යො ධාරෙය්ය ආපත්ති දුක්කටස්ස. අනුජානාමි භික්ඛවෙ අට්ඨිමයං දන්තමයං විසාණමයං නළමයං වෙළුමයං කට්ඨමයං ජතුමයං ඵලමයං ලොභමයං සඞ්ඛනාභිමයන්ති”."
                    },
                    {
                        "type": "paragraph",
                        "text": "68. තෙන ඛො පන සමයෙන සූචියොපි සත්ථකාපි පටිග්ගහාපි නස්සන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ ආවෙසනවිත්ථකන්ති”."
                    },
                    {
                        "type": "paragraph",
                        "text": "ආවෙසනවිත්ථකෙ සමාකුලා හොන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ පටිග්ගහන්ති”."
                    },
                    {
                        "type": "paragraph",
                        "text": "අංසබද්ධකො න හොති."
                    },
                    {
                        "type": "paragraph",
                        "text": "**“අනුජානාමි භික්ඛවෙ අංසබද්ධකං බන්ධනසුත්තකන්ති”.**"
                    },
                    {
                        "type": "paragraph",
                        "text": "69. තෙන ඛො පන සමයෙන භික්ඛූ අබ්භොකාසෙ චීවරං සිබ්බන්තා සීතෙනපි උණ්හෙනපි කිලමන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ, කඨිනසාලං කඨිනමණ්ඩපන්ති”."
                    },
                    {
                        "type": "paragraph",
                        "text": "කඨිනසාලා නීචවත්ථුකා හොති, උදකෙන ඔත්ථරියති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ උච්චවත්ථුකං කාතුන්ති”."
                    },
                    {
                        "type": "paragraph",
                        "text": "චයො පරිපතති."
                    },
                    {
                        "type": "paragraph",
                        "text": "“අනුජානාමි භික්ඛවෙ චිනිතුං තයො චයෙ ඉට්ඨකාචයං සිලාචයං දාරුචයන්ති”."
                    },
                    {
                        "type": "paragraph",
                        "text": "ආරොහන්තා විහඤ්ඤන්ති."
                    },
                    {
                        "type": "paragraph",
                        "text": "“අනුජානාමි භික්ඛවෙ තයො සොපාණෙ ඉට්ඨකාසොපාණං සිලාසොපාණං දාරුසොපානන්ති”."
                    },
                    {
                        "type": "paragraph",
                        "text": "ආරොහන්තා පරිපතන්ති."
                    },
                    {
                        "type": "paragraph",
                        "text": "“අනුජානාමි භික්ඛවෙ ආලම්බනබාහන්ති”."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 38,
            "pali": {
                "entries": [
                    {
                        "type": "paragraph",
                        "text": "කඨිනසාලාය තිණචුණ්ණං පරිපතති. “අනුජානාමි භික්ඛවෙ ඔගුම්බෙත්වා උල්ලිත්තාවලිත්තං කාතුං සෙතවණ්ණං කාළවණ්ණං ගෙරුකපරිකම්මං මාලාකම්මං ලතාකම්මං මකරදන්තකං පඤ්චපටිකං චීවරවංසං චීවරරජ්ජුකන්ති”."
                    },
                    {
                        "type": "paragraph",
                        "text": "70. තෙන ඛො පන සමයෙන භික්ඛූ චීවරං සිබ්බෙත්වා තත්ථෙව කඨිනං උජ්ඣිත්වා පක්කමන්ති. උන්දුරෙහි පි උපචිකාහි පි ඛජ්ජති. භගවතො එතමත්ථං ආරොචෙසුං. “අනුජානාමි භික්ඛවෙ කඨිනං සඞ්ඝරිතුන්ති”."
                    },
                    {
                        "type": "paragraph",
                        "text": "කඨිනං පරිභිජ්ජති. “අනුජානාමි භික්ඛවෙ ගොඝංසිකාය කඨිනං සඞ්ඝරිතුන්ති”."
                    },
                    {
                        "type": "paragraph",
                        "text": "කඨිනං විනිවෙඨියති. “අනුජානාමි භික්ඛවෙ බන්ධනරජ්ජුන්ති”."
                    },
                    {
                        "type": "paragraph",
                        "text": "71. තෙන ඛො පන සමයෙන භික්ඛූ කුඩ්ඩෙ පි ථම්භෙ පි කඨිනං උස්සාපෙත්වා පක්කමන්ති. පරිපතිත්වා කඨිනං භිජ්ජති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ භිත්තිඛිලෙ වා නාගදන්තෙ වා ලග්ගෙතුන්ති”."
                    },
                    {
                        "type": "paragraph",
                        "text": "**72**. අථ ඛො භගවා රාජගහෙ යථාභිරන්තං විහරිත්වා යෙන වෙසාලි තෙන චාරිකං පක්කාමි. තෙන ඛො පන සමයෙන භික්ඛූ සූචිකම්පි සත්ථකම්පි භෙසජ්ජම්පි පත්තෙන ආදාය ගච්ඡන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ, භෙසජ්ජත්ථවිකන්ති”."
                    },
                    {
                        "type": "paragraph",
                        "text": "අංසබද්ධකො න හොති."
                    },
                    {
                        "type": "paragraph",
                        "text": "“අනුජානාමි භික්ඛවෙ අංසබද්ධකං බන්ධනසුත්තකන්ති”."
                    },
                    {
                        "type": "paragraph",
                        "text": "73. තෙන ඛො පන සමයෙන අඤ්ඤතරො භික්ඛු උපාහනායො කායබන්ධනෙන බන්ධිත්වා ගාමං පිණ්ඩාය පාවිසි. අඤ්ඤතරො උපාසකො තං භික්ඛුං අභිවාදෙන්තො උපාහනායො සීසෙන ඝට්ටෙසි. සො භික්ඛු මඞ්කූ අහොසි. අථ ඛො සො භික්ඛු ආරාමං ගන්ත්වා භික්ඛූනං එතමත්ථං ආරොචෙසි. භික්ඛූ භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ උපාහනත්ථවිකන්ති”."
                    },
                    {
                        "type": "paragraph",
                        "text": "අංසබද්ධකො න හොති. “අනුජානාමි භික්ඛවෙ අංසබද්ධකං බන්ධනසුත්තකන්ති”."
                    },
                    {
                        "type": "paragraph",
                        "text": "74. තෙන ඛො පන සමයෙන අන්තරාමග්ගෙ උදකං අකප්පියං හොති. පරිස්සාවනං න හොති. භගවතො එතමත්ථං ආරොචෙසුං. “අනුජානාමි භික්ඛවෙ පරිස්සාවනන්ති”."
                    },
                    {
                        "type": "paragraph",
                        "text": "චොළකං නප්පහොති."
                    },
                    {
                        "type": "paragraph",
                        "text": "“අනුජානාමි භික්ඛවෙ කටච්ඡුපරිස්සාවනන්ති”. චොළකං නප්පහොති. භගවතො එතමත්ථං ආරොචෙසුං. “අනුජානාමි භික්ඛවෙ ධම්මකරකන්ති”."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 40,
            "pali": {
                "entries": [
                    {
                        "type": "paragraph",
                        "text": "**75**. තෙන ඛො පන සමයෙන ද්වෙ භික්ඛූ කොසලෙසු ජනපදෙසු අද්ධානමග්ගපටිපන්නා හොන්ති. එකො භික්ඛු අනාචාරං ආචරති. දුතියො භික්ඛු තං භික්ඛුං එතදවොච, ‘මා ආවුසො එවරූපං අකාසි. නෙතං කප්පතී’ති. සො තස්මිං උපනද්ධි{1}. අථ ඛො සො භික්ඛු පිපාසාය පීළිතො උපනද්ධං භික්ඛුං එතදවොච ‘දෙහි මෙ ආවුසො පරිස්සාවනං පානීයං පිවිස්සාමී’ති. උපනද්ධො භික්ඛු න අදාසි. සො භික්ඛු පිපාසාය පීළිතො කාලමකාසි. අථ ඛො සො භික්ඛු ආරාමං ගන්ත්වා භික්ඛූනං එතමත්ථං ආරොචෙසි. “කිම්පන ත්වං ආවුසො පරිස්සාවනං යාචියමානො න අදාසී”ති. ‘එවමාවුසො’ති. යෙ තෙ භික්ඛූ අප්පිච්ඡා සන්තුට්ඨා ලජ්ජිනො කුක්කුච්චකා සික්ඛාකාමා තෙ උජ්ඣායන්ති ඛීයන්ති විපාචෙන්ති, ‘කථං හි නාම භික්ඛු පරිස්සාවනං යාචියමානො න දස්සතී’ති. අථ ඛො තෙ භික්ඛූ භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "අථ ඛො භගවා එතස්මිං නිදානෙ එතස්මිං පකරණෙ භික්ඛුසඞ්ඝං සන්නිපාතාපෙත්වා තං භික්ඛුං පටිපුච්ඡි ‘සච්චං කිර ත්වං භික්ඛු පරිස්සාවනං යාචියමානො න අදාසී’ති. ‘සච්චං භගවා’. විගරහි බුද්ධො භගවා, ‘අනනුච්ඡවිකං මොඝපුරිස අනනුලොමිකං අප්පතිරූපං අස්සාමණකං අකප්පියං අකරණීයං, කථං හි නාම ත්වං මොඝපුරිස, පරිස්සාවනං යාචියමානො න දස්සසි? නෙතං මොඝපුරිස අප්පසන්නානං වා පසාදාය පසන්නානං වා භිය්යොභාවාය. අථ ඛ්වෙතං මොඝපුරිස අප්පසන්නානං චෙව අප්පසාදාය පසන්නානඤ්ච එකච්චානං අඤ්ඤථත්තයා’ති. විගරහිත්වා ධම්මිං කථං කත්වා භික්ඛූ ආමන්තෙසි. “න භික්ඛවෙ, අද්ධානමග්ගප්පටිපන්නෙන භික්ඛුනා පරිස්සාවනං යාචියමානෙන න දාතබ්බං යො න දදෙය්ය ආපත්ති දුක්කටස්ස, න ච භික්ඛවෙ අපරිස්සාවනකෙන අද්ධානො පටිපජ්ජිතබ්බො. යො පටිපජ්ජෙය්ය ආපත්ති දුක්කටස්ස. සචෙ න හොති පරිස්සාවනං වා ධම්මකරණො වා සඞ්ඝාටිකණ්ණො පි අධිට්ඨාතබ්බො ඉමිනා පරිස්සාවෙත්වා පිවිස්සාමී”ති."
                    },
                    {
                        "type": "paragraph",
                        "text": "76. අථ ඛො භගවා අනුපුබ්බෙන චාරිකං චරමානො යෙන වෙසාලී තදවසරි. තත්ර සුදං භගවා වෙසාලියං විහරති මහාවනෙ කූටාගාරසාලායං . තෙන ඛො පන සමයෙන භික්ඛූ නවකම්මං කරොන්ති. පරිස්සාවනං න සම්මති. භගවතො එතමත්ථං ආරොචෙසුං."
                    }
                ],
                "footnotes": [
                    {
                        "type": "footnote",
                        "text": "1. උපනන්ති - සිමු."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 42,
            "pali": {
                "entries": [
                    {
                        "type": "paragraph",
                        "text": "“අනුජානාමි භික්ඛවෙ දණ්ඩපරිස්සාවනන්ති”. දණ්ඩපරිස්සාවනං න සම්මති. භගවතො එතමත්ථං ආරොචෙසුං. “අනුජානාමි භික්ඛවෙ ඔත්ථරකන්ති”."
                    },
                    {
                        "type": "paragraph",
                        "text": "77. තෙන ඛො පන සමයෙන භික්ඛූ මකසෙහි උබ්බාළ්හා හොන්ති. භගවතො එතමත්ථං ආරොචෙසුං. “අනුජානාමි භික්ඛවෙ මකසකුටිකන්ති”."
                    },
                    {
                        "type": "paragraph",
                        "text": "**78**. තෙන ඛො පන සමයෙන වෙසාලියං පණීතානං භත්තානං භත්තපටිපාටි අධිට්ඨිතා හොති. භික්ඛූ පණීතානි භොජනානි භුඤ්ජිත්වා අභිසන්නකායා හොන්ති බහ්වාබාධා. අථ ඛො ජීවකො කොමාරභච්චො වෙසාලිං අගමාසි කෙනචිදෙව කරණීයෙන. අද්දසා ඛො ජීවකො කොමාරභච්චො භික්ඛූ අභිසන්නකායෙ බහ්වාබාධෙ. දිස්වාන යෙන භගවා තෙනුපසඞ්කමි. උපසඞ්කමිත්වා භගවන්තං අභිවාදෙත්වා එකමන්තං නිසීදි. එකමන්තං නිසින්නො ඛො ජීවකො කොමාරභච්චො භගවන්තං එතදවොච: එතරහි භන්තෙ භික්ඛූ අභිසන්නකායා බහ්වාබාධා. සාධු භන්තෙ භගවා භික්ඛූනං චඞ්කමඤ්ච ජන්තාඝරඤ්ච අනුජානාතු. එවං භික්ඛූ අප්පාබාධා භවිස්සන්තීති."
                    },
                    {
                        "type": "paragraph",
                        "text": "අථ ඛො භගවා ජීවකං කොමාරභච්චං ධම්මියා කථාය සන්දස්සෙසි සමාදපෙසි සමුත්තෙජෙසි සම්පහංසෙසි. අථ ඛො ජීවකො කොමාරභච්චො භගවතා ධම්මියා කථාය සන්දස්සිතො සමාදපිතො සමුත්තෙජිතො සම්පහංසිතො උට්ඨායාසනා භගවන්තං අභිවාදෙත්වා පදක්ඛිණං කත්වා පක්කාමි."
                    },
                    {
                        "type": "paragraph",
                        "text": "අථ ඛො භගවා එතස්මිං නිදානෙ එතස්මිං පකරණෙ ධම්මිං කථං කත්වා භික්ඛූ ආමන්තෙසි: “අනුජානාමි භික්ඛවෙ චඞ්කමඤ්ච ජන්තාඝරඤ්චාති."
                    },
                    {
                        "type": "paragraph",
                        "text": "තෙන ඛො පන සමයෙන භික්ඛූ විසමෙ චඞ්කමෙ චඞ්කමන්ති. පාදා දුක්ඛා හොන්ති. භගවතො එතමත්ථං ආරොචෙසුං. “අනුජානාමි භික්ඛවෙ සමං කාතුන්ති”. චඞ්කමො නීචවත්ථුකො හොති. උදකෙන ඔත්ථරියති “අනුජානාමි භික්ඛවෙ උච්චවත්ථුකං කාතුන්ති.” චයො පරිපතති. “අනුජානාමි භික්ඛවෙ චිනිතුං තයො චයෙ: ඉට්ඨකාචයං සිලාචයං දාරුචයන්ති.”"
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 44,
            "pali": {
                "entries": [
                    {
                        "type": "paragraph",
                        "text": "ආරොහන්තා විහඤ්ඤන්ති. “අනුජානාමි භික්ඛවෙ තයො සොපාණෙ ඉට්ඨකාසොපාණං සිලාසොපාණං, දාරුසොපාණන්ති.”"
                    },
                    {
                        "type": "paragraph",
                        "text": "ආරොහන්තා පරිපතන්ති. අනුජානාමි භික්ඛවෙ ආලම්බනබාහන්ති."
                    },
                    {
                        "type": "paragraph",
                        "text": "79. තෙන ඛො පන සමයෙන භික්ඛූ චඞ්කමෙ චඞ්කමන්තා පරිපතන්ති. භගවතො එතමත්ථං ආරොචෙසුං. “අනුජානාමි භික්ඛවෙ චඞ්කමනවෙදිකන්ති.”"
                    },
                    {
                        "type": "paragraph",
                        "text": "80. තෙන ඛො පන සමයෙන භික්ඛූ අජ්ඣොකාසෙ චඞ්කමන්තා සීතෙනපි උණ්හෙනපි කිලමන්ති. භගවතො එතමත්ථං ආරොචෙසුං. “අනුජානාමි භික්ඛවෙ චඞ්කමනසාලති”ති."
                    },
                    {
                        "type": "paragraph",
                        "text": "චඞ්කමනසාලායං{1} තිණචුණ්ණං පරිපතති. “අනුජානාමි භික්ඛවෙ ඔගුම්බෙත්වා{2} උල්ලිත්තාවලිත්තං කාතුං: සෙතවණ්ණං කාළවණ්ණං ගෙරුකපරිකම්මං මාලාකම්මං ලතාකම්මං මකරදන්තකං පඤ්චපටිකං චීවරවංසං චීවරරජ්ජුන්ති.”"
                    },
                    {
                        "type": "paragraph",
                        "text": "81. ජන්තාඝරං නීචවත්ථුකං හොති. උදකෙන ඔත්ථරීයති. “අනුජානාමි භික්ඛවෙ උච්චවත්ථුකං කාතුන්ති.” චයො පරිපතති. “අනුජානාමි භික්ඛවෙ චිනිතුං තයො චයෙ: ඉට්ඨකාචයං සිලාචයං දාරුචයන්ති.”"
                    },
                    {
                        "type": "paragraph",
                        "text": "ආරොහන්තා විහඤ්ඤන්ති. “අනුජානාමි භික්ඛවෙ තයො සොපාණෙ ඉට්ඨකාසොපාණං, සිලාසොපාණං, දාරුසොපාණන්ති”."
                    },
                    {
                        "type": "paragraph",
                        "text": "ආරොහන්තා පරිපතන්ති. “අනුජානාමි භික්ඛවෙ ආලම්බනබාහන්ති”."
                    },
                    {
                        "type": "paragraph",
                        "text": "ජන්තාඝරස්ස කවාටං න හොති. “අනුජානාමි භික්ඛවෙ කවාටං පිට්ඨසඞ්ඝාටං උදුක්ඛලිකං උත්තරපාසකං අග්ගලවට්ටිකං කපිසීසකං සූචිකං ඝටිකං තාලච්ඡිද්දං ආවිඤ්ජනඡිද්දං ආවිඤ්ජනරජ්ජුන්ති”."
                    }
                ],
                "footnotes": [
                    {
                        "type": "footnote",
                        "text": "1. චඞ්කමණසාලාය - සිමු."
                    },
                    {
                        "type": "footnote",
                        "text": "2. ඔගුම්ඵෙත්වා - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 46,
            "pali": {
                "entries": [
                    {
                        "type": "paragraph",
                        "text": "82. ජන්තාඝරස්ස කුඩ්ඩපාදො ජීරති. භගවතො එතමත්ථං ආරොචෙසුං. “අනුජානාමි භික්ඛවෙ මණ්ඩලිකං කාතුන්ති.”"
                    },
                    {
                        "type": "paragraph",
                        "text": "ජන්තාඝරස්ස ධූමනෙත්තං න හොති. “අනුජානාමි භික්ඛවෙ ධූමනෙත්තන්ති.”"
                    },
                    {
                        "type": "paragraph",
                        "text": "83. තෙන ඛො පන සමයෙන භික්ඛූ ඛුද්දකෙ ජන්තාඝරෙ මජ්ඣෙ අග්ගිට්ඨානං කරොන්ති. උපචාරො න හොති. “අනුජානාමි භික්ඛවෙ ඛුද්දකෙ ජන්තාඝරෙ එකමන්තං අග්ගිට්ඨානං කාතුං, මහල්ලකෙ මජ්ඣෙ”ති."
                    },
                    {
                        "type": "paragraph",
                        "text": "ජන්තාඝරෙ අග්ගි මුඛං ඩහති. “අනුජානාමි භික්ඛවෙ මුඛමත්තිකන්ති.”"
                    },
                    {
                        "type": "paragraph",
                        "text": "හත්ථෙ{1} මත්තිකං තෙමෙන්ති. “අනුජානාමි භික්ඛවෙ මත්තිකාදොණිකන්ති.”"
                    },
                    {
                        "type": "paragraph",
                        "text": "මත්තිකා දුග්ගන්ධා හොති. “අනුජානාමි භික්ඛවෙ වාසෙතුන්ති.”"
                    },
                    {
                        "type": "paragraph",
                        "text": "ජන්තාඝරෙ අග්ගි කායං ඩහති. “අනුජානාමි භික්ඛවෙ උදකං අතිහරිතුන්ති.” පාතියාපි පත්තෙනපි උදකං අතිහරන්ති. “අනුජානාමි භික්ඛවෙ උදකාධානං, උදකසරාවකන්ති.”"
                    },
                    {
                        "type": "paragraph",
                        "text": "84. ජන්තාඝරං තිණච්ඡදනං සාදෙති{2}. “අනුජානාමි භික්ඛවෙ ඔගුම්බෙත්වා{3} උල්ලිත්තාවලිත්තං කාතුන්ති.”"
                    },
                    {
                        "type": "paragraph",
                        "text": "ජන්තාඝරං චික්ඛල්ලං හොති. “අනුජානාමි භික්ඛවෙ සන්ථරිතුං තයො සන්ථරෙ{4}: ඉට්ඨකාසන්ථරං සිලාසන්ථරං දාරුසන්ථරන්ති.” චික්ඛල්ලඤ්ඤෙව හොති. “අනුජානාමි භික්ඛවෙ ධොවිතුන්ති.”"
                    },
                    {
                        "type": "paragraph",
                        "text": "උදකං සන්තිට්ඨති, “අනුජානාමි භික්ඛවෙ උදකනිද්ධමනන්ති.”"
                    },
                    {
                        "type": "paragraph",
                        "text": "තෙන ඛො පන සමයෙන භික්ඛූ ජන්තාඝරෙ ඡමාය නිසීදන්ති. ගත්තානි කණ්ඩූවන්ති. “අනුජානාමි භික්ඛවෙ ජන්තාඝරපීඨන්ති”."
                    }
                ],
                "footnotes": [
                    {
                        "type": "footnote",
                        "text": "1. හත්ථෙන - සිමු."
                    },
                    {
                        "type": "footnote",
                        "text": "2. තිණච්ඡදනං න සෙදෙති - PTS."
                    },
                    {
                        "type": "footnote",
                        "text": "3. ඔගුම්ඵෙත්වා - මඡසං."
                    },
                    {
                        "type": "footnote",
                        "text": "4. සන්ථාරෙ - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 48,
            "pali": {
                "entries": [
                    {
                        "type": "paragraph",
                        "text": "85. තෙන ඛො පන සමයෙන ජන්තාඝරං අපරික්ඛිත්තං හොති. “අනුජානාමි භික්ඛවෙ පරික්ඛිපිතුං, තයො පාකාරෙ ඉට්ඨකාපාකාරං, සිලාපාකාරං දාරුපාකාරන්ති.”"
                    },
                    {
                        "type": "paragraph",
                        "text": "කොට්ඨකො න හොති. “අනුජානාමි භික්ඛවෙ කොට්ඨකන්ති.”"
                    },
                    {
                        "type": "paragraph",
                        "text": "කොට්ඨකො නීචවත්ථුකො හොති, උදකෙන ඔත්ථරියති. “අනුජානාමි භික්ඛවෙ උච්චවත්ථුකං කාතුන්ති.”"
                    },
                    {
                        "type": "paragraph",
                        "text": "චයො පරිපතති “අනුජානාමි භික්ඛවෙ චිනිතුං තයො චයෙ ඉට්ඨකාචයං සිලාචයං දාරුචයන්ති.”"
                    },
                    {
                        "type": "paragraph",
                        "text": "ආරොහන්තා විහඤ්ඤන්ති. “අනුජානාමි භික්ඛවෙ තයො සොපාණෙ ඉට්ඨකාසොපාණං සිලාසොපාණං, දාරුසොපාණන්ති”."
                    },
                    {
                        "type": "paragraph",
                        "text": "ආරොහන්තා පරිපතන්ති. “අනුජානාමි භික්ඛවෙ ආලම්බනබාහන්ති.”"
                    },
                    {
                        "type": "paragraph",
                        "text": "කොට්ඨකස්ස කවාටං න හොති. “අනුජානාමි භික්ඛවෙ කවාටං පිට්ඨසඞ්ඝාටං උදුක්ඛලිකං උත්තරපාසකං අග්ගලවට්ටිං කපිසීසකං සූචිකං ඝටිකං තාලච්ඡිද්දං ආවිඤ්ජනඡිද්දං ආවිඤ්ජනරජ්ජුන්ති.”"
                    },
                    {
                        "type": "paragraph",
                        "text": "කොට්ඨකෙ තිණචුණ්ණං පරිපතති. “අනුජානාමි භික්ඛවෙ ඔගුම්බෙත්වා උල්ලිත්තාවලිත්තං කාතුං සෙතවණ්ණං කාළවණ්ණං ගෙරුකපරිකම්මං මාලාකම්මං ලතාකම්මං මකරදන්තකං පඤ්චපටිකන්ති."
                    },
                    {
                        "type": "paragraph",
                        "text": "පරිවෙණං චික්ඛල්ලං හොති. “අනුජානාමි භික්ඛවෙ මරුම්බං උපකිරිතුන්ති.”"
                    },
                    {
                        "type": "paragraph",
                        "text": "න පරියාපුණන්ති. “අනුජානාමි භික්ඛවෙ පදරසිලං නික්ඛිපිතුන්ති.” උදකං සන්තිට්ඨති. “අනුජානාමි භික්ඛවෙ උදකනිද්ධමනන්ති.”"
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 50,
            "pali": {
                "entries": [
                    {
                        "type": "paragraph",
                        "text": "**86**. තෙන ඛො පන සමයෙන භික්ඛූ නග්ගා නග්ගං අභිවාදෙන්ති. නග්ගා නග්ගං අභිවාදාපෙන්ති. නග්ගා නග්ගස්ස පරිකම්මං කරොන්ති. නග්ගා නග්ගස්ස පරිකම්මං කාරාපෙන්ති{1}. නග්ගා නග්ගස්ස දෙන්ති. නග්ගා පටිගණ්හන්ති{2}. නග්ගා ඛාදන්ති. නග්ගා භුඤ්ජන්ති. නග්ගා සායන්ති. නග්ගා පිවන්ති. භගවතො එතමත්ථං ආරොචෙසුං. “න භික්ඛවෙ නග්ගෙන නග්ගො අභිවාදෙතබ්බො. යො අභිවාදෙය්ය ආපත්ති දුක්කටස්ස. න නග්ගෙන නග්ගො අභිවාදාපෙතබ්බො -පෙ- න නග්ගෙන අභිවාදෙතබ්බං -පෙ- න නග්ගෙන අභිවාදාපෙතබ්බං -පෙ- න නග්ගෙන නග්ගස්ස පරිකම්මං කාතබ්බං -පෙ- න නග්ගෙන නග්ගස්ස පරිකම්මං කාරාපෙතබ්බං -පෙ- න නග්ගෙන නග්ගස්ස දාතබ්බං -පෙ- න නග්ගෙන පටිග්ගහෙතබ්බං -පෙ- න නග්ගෙන ඛාදිතබ්බං -පෙ- න නග්ගෙන භුඤ්ජිතබ්බං -පෙ- න නග්ගෙන සායිතබ්බං -පෙ- න නග්ගෙන පාතබ්බං යො පිවෙය්ය ආපත්ති දුක්කටස්සාති."
                    },
                    {
                        "type": "paragraph",
                        "text": "87. තෙන ඛො පන සමයෙන භික්ඛූ ජන්තාඝරෙ ඡමාය චීවරං නික්ඛිපන්ති. චීවරං පංසුකිතං හොති. භගවතො එතමත්ථං ආරොචෙසුං. “අනුජානාමි භික්ඛවෙ ජන්තාඝරෙ චීවරවංසං චීවරරජ්ජුන්ති.”"
                    },
                    {
                        "type": "paragraph",
                        "text": "දෙවෙ වස්සෙන්තෙ චීවරං ඔවස්සති. “අනුජානාමි භික්ඛවෙ ජන්තාඝරසාලන්ති.”"
                    },
                    {
                        "type": "paragraph",
                        "text": "ජන්තාඝරසාලා නීචවත්ථුකා හොති, උදකෙන ඔත්ථරියති. -පෙ- “අනුජානාමි භික්ඛවෙ උච්චවත්ථුකං කාතුන්ති.”"
                    },
                    {
                        "type": "paragraph",
                        "text": "චයො පරිපතති. අනුජානාමි භික්ඛවෙ චිනිතුං තයො චයෙ -පෙ- ආරොහන්තා විහඤ්ඤන්ති -පෙ- ආරොහන්තා පරිපතන්ති. “අනුජානාමි භික්ඛවෙ ආලම්බනබාහන්ති.”"
                    },
                    {
                        "type": "paragraph",
                        "text": "ජන්තාඝරසාලාය තිණචුණ්ණං පරිපතති. “අනුජානාමි භික්ඛවෙ ඔගුම්බෙත්වා උල්ලිත්තාවලිත්තං කාතුං සෙතවණ්ණං කාලවණ්ණං ගෙරුකපරිකම්මං මාලාකම්මං ලතාකම්මං මකරදන්තකං පඤ්චපටිකං -පෙ- චීවරවංසං චීවරරජ්ජුන්ති.”"
                    },
                    {
                        "type": "paragraph",
                        "text": "තෙන ඛො පන සමයෙන භික්ඛූ ජන්තාඝරෙපි උදකෙපි පරිකම්මං කාතුං කුක්කුච්චායන්ති. භගවතො එතමත්ථං ආරොචෙසුං. “අනුජානාමි භික්ඛවෙ තිස්සො පටිච්ඡාදියො ජන්තාඝරපටිච්ඡාදිං උදකපටිච්ඡාදිං වත්ථපටිච්ඡාදින්ති.”"
                    }
                ],
                "footnotes": [
                    {
                        "type": "footnote",
                        "text": "1. කාරෙන්ති - සීමු."
                    },
                    {
                        "type": "footnote",
                        "text": "2. පටිග්ගණ්හන්ති - සීමු."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 52,
            "pali": {
                "entries": [
                    {
                        "type": "paragraph",
                        "text": "88. තෙන ඛො පන සමයෙන ජන්තාඝරෙ උදකං න හොති. භගවතො එතමත්ථං ආරොචෙසුං. “අනුජානාමි භික්ඛවෙ උදපානන්ති.”"
                    },
                    {
                        "type": "paragraph",
                        "text": "උදපානස්ස කූලං ලුජ්ජති. “අනුජානාමි භික්ඛවෙ චිනිතුං තයො චයෙ: ඉට්ඨකාචයං, සිලාචයං දාරුචයන්ති.”"
                    },
                    {
                        "type": "paragraph",
                        "text": "උදපානො නීචවත්ථුකො හොති. උදකෙන ඔත්ථරීයති. “අනුජානාමි භික්ඛවෙ උච්චවත්ථුකං කාතුන්ති.”"
                    },
                    {
                        "type": "paragraph",
                        "text": "චයො පරිපතති -පෙ- ආරොහන්තා විහඤ්ඤන්ති -පෙ- ආරොහන්තා පරිපතන්ති. “අනුජානාමි භික්ඛවෙ ආලම්බනබාහන්ති.”"
                    },
                    {
                        "type": "paragraph",
                        "text": "89. තෙන ඛො පන සමයෙන භික්ඛූ වල්ලියාපි කායබන්ධනෙනපි උදකං වාහෙන්ති. භගවතො එතමත්ථං ආරොචෙසුං. “අනුජානාමි භික්ඛවෙ උදකවාහනරජ්ජුන්ති.”"
                    },
                    {
                        "type": "paragraph",
                        "text": "හත්ථා දුක්ඛා හොන්ති. “අනුජානාමි භික්ඛවෙ තුලං කරකටකං චක්කවට්ටකන්ති.”"
                    },
                    {
                        "type": "paragraph",
                        "text": "භාජනා බහූ භිජ්ජන්ති. “අනුජානාමි භික්ඛවෙ තයො වාරකෙ ලොහවාරකං දාරුවාරකං චම්මඛණ්ඩන්ති.”"
                    },
                    {
                        "type": "paragraph",
                        "text": "90. තෙන ඛො පන සමයෙන භික්ඛූ අජ්ඣොකාසෙ උදකං වාහන්තො සීතෙනපි උණ්හෙනපි කිලමන්ති. භගවතො එතමත්ථං ආරොචෙසුං. “අනුජානාමි භික්ඛවෙ උදපානසාලන්ති.”"
                    },
                    {
                        "type": "paragraph",
                        "text": "උදපානසාලාය තිණචුණ්ණං පරිපතති. “අනුජානාමි භික්ඛවෙ ඔගුම්බෙත්වා උල්ලිත්තාවලිත්තං කාතුං සෙතවණ්ණං කාළවණ්ණං ගෙරුකපරිකම්මං මාලාකම්මං ලතාකම්මං මකරදන්තකං පඤ්චපටිකං චීවරවංසං චීවරරජ්ජුන්ති.”"
                    },
                    {
                        "type": "paragraph",
                        "text": "උදපානො අපාරුතො හොති. තිණචුණ්ණෙහිපි පංසුකෙහිපි ඔකිරියති. “අනුජානාමි භික්ඛවෙ අපිධානන්ති.”"
                    },
                    {
                        "type": "paragraph",
                        "text": "උදකභාජනං න සංවිජ්ජති. “අනුජානාමි භික්ඛවෙ උදකදොණිං උදකකටාහන්ති.”"
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 54,
            "pali": {
                "entries": [
                    {
                        "type": "paragraph",
                        "text": "91. තෙන ඛො පන සමයෙන භික්ඛූ ආරාමෙ තහං තහං නහායන්ති. ආරාමො චික්ඛල්ලො හොති. භගවතො එතමත්ථං ආරොචෙසුං. “අනුජානාමි භික්ඛවෙ චන්දනිකන්ති.”"
                    },
                    {
                        "type": "paragraph",
                        "text": "චන්දනිකා අපාරුතා{1} හොති. භික්ඛූ හිරියන්ති නහායිතුං. “අනුජානාමි භික්ඛවෙ පරික්ඛිතුං තයො පාකාරෙ ඉට්ඨකාපාකාරං සිලාපාකාරං දාරුපාකාරන්ති.”"
                    },
                    {
                        "type": "paragraph",
                        "text": "චන්දනිකා චික්ඛල්ලා හොති. “අනුජානාමි භික්ඛවෙ සන්ථරිතුං තයො සන්ථරෙ{2} ඉට්ඨකාසන්ථරං සිලාසන්ථරං දාරුසන්ථරන්ති.”"
                    },
                    {
                        "type": "paragraph",
                        "text": "උදකං සන්තිට්ඨති. “අනුජානාමි භික්ඛවෙ උදකනිද්ධමනන්ති.”"
                    },
                    {
                        "type": "paragraph",
                        "text": "92. තෙන ඛො පන සමයෙන භික්ඛූනං ගත්තානි සීතිකානි හොන්ති. භගවතො එතමත්ථං ආරොචෙසුං. “අනුජානාමි භික්ඛවෙ උදකපුඤ්ජචොලකෙන පි පච්චුද්ධරිතුන්ති.”"
                    },
                    {
                        "type": "paragraph",
                        "text": "තෙන ඛො පන සමයෙන අඤ්ඤතරො උපාසකො සඞ්ඝස්ස අත්ථාය පොක්ඛරණිං කාරෙතුකාමො හොති. භගවතො එතමත්ථං ආරොචෙසුං. “අනුජානාමි භික්ඛවෙ පොක්ඛරණින්ති.”"
                    },
                    {
                        "type": "paragraph",
                        "text": "පොක්ඛරණියා කූලං ලුජ්ජති. “අනුජානාමි භික්ඛවෙ චිනිතුං තයො චයෙ ඉට්ඨකාචයං සිලාචයං දාරුචයන්ති.”"
                    },
                    {
                        "type": "paragraph",
                        "text": "ආරොහන්තා විහඤ්ඤන්ති. “අනුජානාමි භික්ඛවෙ තයො සොපාණෙ ඉට්ඨකාසොපාණං සිලාසොපාණං, දාරුසොපාණන්ති.”"
                    },
                    {
                        "type": "paragraph",
                        "text": "ආරොහන්තා පරිපතන්ති. “අනුජානාමි භික්ඛවෙ ආලම්බනබාහන්ති.”"
                    },
                    {
                        "type": "paragraph",
                        "text": "පොක්ඛරණියා උදකං පුරාණං හොති. “අනුජානාමි භික්ඛවෙ උදකමාතිකං උදකනිද්ධමනන්ති.”"
                    },
                    {
                        "type": "paragraph",
                        "text": "තෙන ඛො පන සමයෙන අඤ්ඤතරො භික්ඛු සඞ්ඝස්ස අත්ථාය නිල්ලෙඛං ජන්තාඝරං කත්තුකාමො හොති. භගවතො එතමත්ථං ආරොචෙසුං. “අනුජානාමි භික්ඛවෙ නිල්ලෙඛං ජන්තාඝරන්ති.”"
                    }
                ],
                "footnotes": [
                    {
                        "type": "footnote",
                        "text": "1. පාකටා - සීමු."
                    },
                    {
                        "type": "footnote",
                        "text": "2. සන්ථාරෙ - සීමු."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 56,
            "pali": {
                "entries": [
                    {
                        "type": "paragraph",
                        "text": "93. තෙන ඛො පන සමයෙන ඡබ්බග්ගියා භික්ඛූ චාතුමාසං නිසීදනෙන විප්පවසන්ති. භගවතො එතමත්ථං ආරොචෙසුං “න භික්ඛවෙ චාතුමාසං නිසීදනෙන විප්පවසිතබ්බං. යො විප්පවසෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "94. තෙන ඛො පන සමයෙන ඡබ්බග්ගියා භික්ඛූ පුප්ඵාභිකිණ්ණෙසු සයනෙසු සයන්ති මනුස්සා විහාරචාරිකං ආහිණ්ඩන්තා පස්සිත්වා උජ්ඣායන්ති ඛීයන්ති විපාචෙන්ති: ‘සෙය්යථාපි ගිහී කාමභොගිනො’ති. භගවතො එතමත්ථං ආරොචෙසුං. “න භික්ඛවෙ පුප්ඵාභිකිණ්ණෙසු සයනෙසු සයිතබ්බං. යො සයෙය්ය ආපත්ති දුක්කටස්සා”ති ."
                    },
                    {
                        "type": "paragraph",
                        "text": "තෙන ඛො පන සමයෙන මනුස්සා ගන්ධම්පි මාලම්පි ආදාය ආරාමං ආගච්ඡන්ති. භික්ඛූ කුක්කුච්චායන්තා න පටිගණ්හන්ති. භගවතො එතමත්ථං ආරොචෙසුං. “අනුජානාමි භික්ඛවෙ ගන්ධං ගහෙත්වා කවාටෙ පඤ්චඞ්ගුලිකං දාතුං, පුප්ඵං ගහෙත්වා විහාරෙ එකමන්තං නික්ඛිපිතුන්ති.”"
                    },
                    {
                        "type": "paragraph",
                        "text": "95. තෙන ඛො පන සමයෙන සඞ්ඝස්ස නමතකං උප්පන්නං හොති. භගවතො එතමත්ථං ආරොචෙසුං. “අනුජානාමි භික්ඛවෙ නමතකන්ති.”"
                    },
                    {
                        "type": "paragraph",
                        "text": "අථ ඛො භික්ඛූනං එතදහොසි: ‘නමතකං අධිට්ඨාතබ්බං නු ඛො උදාහු විකප්පෙතබ්බන්ති.’ “න භික්ඛවෙ නමතකං අධිට්ඨාතබ්බං, න විකප්පෙතබ්බන්ති.”"
                    },
                    {
                        "type": "paragraph",
                        "text": "තෙන ඛො පන සමයෙන ඡබ්බග්ගියා භික්ඛූ ආසිත්තකූපධානෙ භුඤ්ජන්ති. මනුස්සා උජ්ඣායන්ති ඛීයන්ති විපාචෙන්ති ‘සෙය්යථාපි ගිහී කාමභොගිනො’ති. භගවතො එතමත්ථං ආරොචෙසුං. “න භික්ඛවෙ ආසිත්තකූපධානෙ භුඤ්ජිතබ්බං. යො භුඤ්ජෙය්ය ආපත්ති දුක්කටස්සා”ති ."
                    },
                    {
                        "type": "paragraph",
                        "text": "96. තෙන ඛො පන සමයෙන අඤ්ඤතරො භික්ඛු ගිලානො හොති. සො භුඤ්ජමානො න සක්කොති හත්ථෙන පත්තං සන්ධාරෙතුං. භගවතො එතමත්ථං ආරොචෙසුං. “අනුජානාමි භික්ඛවෙ මළොරිකන්ති.”"
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 58,
            "pali": {
                "entries": [
                    {
                        "type": "paragraph",
                        "text": "97. තෙන ඛො පන සමයෙන ඡබ්බග්ගියා භික්ඛූ එකභාජනෙ පි භුඤ්ජන්ති. එකථාලකෙ පි පිවන්ති. එකමඤ්චෙ පි තුවට්ටෙන්ති. එකත්ථරණා{1} පි තුවට්ටෙන්ති. එකපාපුරණා{2} පි තුවට්ටෙන්ති. එකත්ථරණාපාපුරණා පි තුවට්ටෙන්ති. මනුස්සා උජ්ඣායන්ති ඛීයන්ති විපාචෙන්ති: ‘සෙය්යථාපි ගිහී කාමභොගිනො’ති. භගවතො එතමත්ථං ආරොචෙසුං, “න භික්ඛවෙ එකභාජනෙ භුඤ්ජිතබ්බං. න එකථාලකෙ පාතබ්බං. න එකමඤ්චෙ තුවට්ටිතබ්බං. න එකත්ථරණෙ තුවට්ටිතබ්බං. න එකපාපුරණෙපි තුවට්ටිතබ්බං. න එකත්ථරණපාපුරණෙපි තුවට්ටිතබ්බං. යො තුවට්ටෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "98. තෙන ඛො පන සමයෙන **වඩ්ඪො** ලිච්ඡවී **මෙත්තියභුම්මජකානං** භික්ඛූනං සහායො හොති. අථ ඛො වඩ්ඪො ලිච්ඡවී යෙන මෙත්තියභුම්මජකා භික්ඛූ තෙනුපසඞ්කමි. උපසඞ්කමිත්වා මෙත්තියභුම්මජකෙ භික්ඛූ එතදවොච: ‘වන්දාමි අය්යා’ති. එවං වුත්තෙ මෙත්තියභුම්මජකා භික්ඛූ නාලපිංසු. දුතියම්පි ඛො වඩ්ඪො ලිච්ඡවී මෙත්තියභුම්මජකෙ භික්ඛූ එතදවොච. ‘වන්දාමි අය්යා’ති. දුතියම්පි ඛො මෙත්තියභුම්මජකා භික්ඛූ නාලපිංසු. තතියම්පි ඛො වඩ්ඪො ලිච්ඡවී මෙත්තියභුම්මජකෙ භික්ඛූ එතදවොච: ‘වන්දාමි අය්යා’ති. තතියම්පි ඛො මෙත්තියභුම්මජකා භික්ඛූ නාලපිංසු. “ක්යාහං අය්යානං අපරජ්ඣාමි? කිස්ස මං අය්යා නාලපන්තී”ති. “තථා හි පන ත්වං ආවුසො වඩ්ඪ අම්හෙ දබ්බෙන මල්ලපුත්තෙන විහෙඨියමානෙ අජ්ඣුපෙක්ඛසී?ති”"
                    },
                    {
                        "type": "paragraph",
                        "text": "‘ක්යාහං අය්යා කරොමී?”ති"
                    },
                    {
                        "type": "paragraph",
                        "text": "‘සචෙ ඛො ත්වං ආවුසො වඩ්ඪ, ඉච්ඡෙය්යාසි, අජ්ජෙව භගවා ආයස්මන්තං දබ්බං මල්ලපුත්තං නාසාපෙය්යා’ති."
                    },
                    {
                        "type": "paragraph",
                        "text": "‘ක්යාහං අය්යා කරොමි? කිං මයා සක්කා කාතුන්ති’"
                    },
                    {
                        "type": "paragraph",
                        "text": "‘එහි ත්වං ආවුසො වඩ්ඪ, යෙන භගවා තෙනුපසඞ්කම, උපසඞ්කමිත්වා භගවන්තං එවං වදෙහි: “ඉදං භන්තෙ නච්ඡන්නං නප්පතිරූපං යායං භන්තෙ දිසා අභයා අනීතිකා අනුපද්දවා, සායං දිසා සභයා සඊතිකා සඋපද්දවා. යතො නිවාතං, තතො පවාතං උදකං මඤ්ඤෙ ආදිත්තං. අය්යෙන මෙ දබ්බෙන මල්ලපුත්තෙන පජාපති දූසිතා”ති."
                    }
                ],
                "footnotes": [
                    {
                        "type": "footnote",
                        "text": "1. එකත්ථරණෙ - මඡසං."
                    },
                    {
                        "type": "footnote",
                        "text": "2. එකපාපුරණෙ - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 60,
            "pali": {
                "entries": [
                    {
                        "type": "paragraph",
                        "text": "‘එවං අය්යා’ති ඛො වඩ්ඪො ලිච්ඡවී මෙත්තියභුම්මජකානං භික්ඛූනං පටිස්සුත්වා යෙන භගවා තෙනුපසඞ්කමි. උපසඞ්කමිත්වා භගවන්තං අභිවාදෙත්වා එකමන්තං නිසීදි. එකමන්තං නිසින්නො ඛො වඩ්ඪො ලිච්ඡවී භගවන්තං එතදවොච: “ඉදං භන්තෙ නච්ඡන්නං නප්පතිරූපං, යායං භන්තෙ දිසා අභයා අනීතිකා අනුපද්දවා සායං දිසා සභයා සඊතිකා සඋපද්දවා, යතො නිවාතං තතො පවාතං උදකං මඤ්ඤෙ ආදිත්තං. අය්යෙන මෙ දබ්බෙන මල්ලපුත්තෙන පජාපති දූසිතා”ති."
                    },
                    {
                        "type": "paragraph",
                        "text": "අථ ඛො භගවා එතස්මිං නිදානෙ එතස්මිං පකරණෙ භික්ඛුසඞ්ඝං සන්නිපාතාපෙත්වා ආයස්මන්තං දබ්බං මල්ලපුත්තං පටිපුච්ඡි: “සරසි ත්වං දබ්බ එවරූපං කත්තා යථායං වඩ්ඪො ආහා?”ති."
                    },
                    {
                        "type": "paragraph",
                        "text": "“යථා මං භන්තෙ භගවා ජානාතී”ති."
                    },
                    {
                        "type": "paragraph",
                        "text": "දුතියම්පි ඛො භගවා -පෙ- තතියම්පි ඛො භගවා ආයස්මන්තං දබ්බං මල්ලපුත්තං එතදවොච: “සරසි ත්වං දබ්බ එවරූපං කත්තා යථායං වඩ්ඪො ආහා”ති."
                    },
                    {
                        "type": "paragraph",
                        "text": "යථා මං භන්තෙ භගවා ජානාතී”ති."
                    },
                    {
                        "type": "paragraph",
                        "text": "“න ඛො දබ්බ දබ්බා එවං නිබ්බෙඨෙන්ති. සචෙ තයා කතං කතන්ති වදෙහි. සචෙ අකතං අකතන්ති වදෙහී”ති."
                    },
                    {
                        "type": "paragraph",
                        "text": "“යතොහං භන්තෙ ජාතො, නාභිජානාමි සුපිනන්තෙන’පි මෙථුනං ධම්මං පටිසෙවිතා, පගෙව ජාගරො”ති."
                    },
                    {
                        "type": "paragraph",
                        "text": "අථ ඛො භගවා භික්ඛූ ආමන්තෙසි: “තෙන හි භික්ඛවෙ සඞ්ඝො වඩ්ඪස්ස ලිච්ඡවිස්ස පත්තං නික්කුජ්ජතු අසම්භොගං සඞ්ඝෙන කරොතු. අට්ඨහි භික්ඛවෙ අඞ්ගෙහි සමන්නාගතස්ස උපාසකස්ස පත්තො නික්කුජ්ජිතබ්බො: භික්ඛූනං අලාභාය පරිසක්කති, භික්ඛූනං අනත්ථාය පරිසක්කති, භික්ඛූනං අවාසාය පරිසක්කති. භික්ඛූ අක්කොසති පරිභාසති. භික්ඛූ භික්ඛූහි භෙදෙති. බුද්ධස්ස අවණ්ණං භාසති. ධම්මස්ස අවණ්ණං භාසති. සඞ්ඝස්ස අවණ්ණං භාසති. අනුජානාමි භික්ඛවෙ ඉමෙහි අට්ඨහඞ්ගෙහි සමන්නාගතස්ස උපාසකස්ස පත්තං නික්කුජ්ජිතුං."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 62,
            "pali": {
                "entries": [
                    {
                        "type": "paragraph",
                        "text": "එවඤ්ච පන භික්ඛවෙ නික්කුජ්ජිතබ්බො: ව්යත්තෙන භික්ඛුනා පටිබලෙන සඞ්ඝො ඤාපෙතබ්බො:"
                    },
                    {
                        "type": "paragraph",
                        "text": "“සුණාතු මෙ භන්තෙ සඞ්ඝො: වඩ්ඪො ලිච්ඡවී ආයස්මන්තං දබ්බං මල්ලපුත්තං අමූලිකාය සීලවිපත්තියා අනුද්ධංසෙති. යදි සඞ්ඝස්ස පත්තකල්ලං සඞ්ඝො වඩ්ඪස්ස ලිච්ඡවිස්ස පත්තං නික්කුජ්ජෙය්ය අසම්භොගං සඞ්ඝෙන කරෙය්ය”. **එසා ඤත්ති**."
                    },
                    {
                        "type": "paragraph",
                        "text": "“සුණාතු මෙ භන්තෙ සඞ්ඝො: වඩ්ඪො ලිච්ඡවී ආයස්මන්තං දබ්බං මල්ලපුත්තං අමූලිකාය සීලවිපත්තියා අනුද්ධංසෙති. සඞ්ඝො වඩ්ඪස්ස ලිච්ඡවිස්ස පත්තං නික්කුජ්ජති. අසම්භොගං සඞ්ඝෙන කරොති. යස්සායස්මතො ඛමති වඩ්ඪස්ස ලිච්ඡවිස්ස පත්තස්ස නික්කුජ්ජනා අසම්භොගං සඞ්ඝෙන කරණං, සො තුණ්හස්ස, යස්ස නක්ඛමති සො භාසෙය්ය. නික්කුජ්ජිතො සඞ්ඝෙන වඩ්ඪස්ස ලිච්ඡවිස්ස පත්තො අසම්භොගො සඞ්ඝෙන, ඛමති සඞ්ඝස්ස තස්මා තුණ්හී. එවමෙතං ධාරයාමී”ති."
                    },
                    {
                        "type": "paragraph",
                        "text": "99. අථ ඛො ආයස්මා ආනන්දො පුබ්බන්හසමයං නිවාසෙත්වා පත්තචීවරමාදාය යෙන වඩ්ඪස්ස ලිච්ඡවිස්ස නිවෙසනං තෙනුපසඞ්කමි උපසඞ්කමිත්වා වඩ්ඪං ලිච්ඡවිං එතදවොච: “සඞ්ඝෙන තෙ ආවුසො වඩ්ඪ පත්තො නික්කුජ්ජිතො. අසම්භොගො’සි සඞ්ඝෙනා”ති. අථ ඛො වඩ්ඪො ලිච්ඡවී “සඞ්ඝෙන කිර මෙ පත්තො නික්කුජ්ජිතො අසම්භොගො’ම්හි කිර සඞ්ඝෙනා”ති තත්ථෙව මුච්ඡිතො පපති. අථ ඛො වඩ්ඪස්ස ලිච්ඡවිස්ස මිත්තාමච්චා ඤාතිසාලොහිතා වඩ්ඪං ලිච්ඡවිං එතදවොචුං: “අලං ආවුසො වඩ්ඪ, මා සොචි, මා පරිදෙවි. මයං භගවන්තං පසාදෙස්සාම භික්ඛුසඞ්ඝඤ්චා”ති."
                    },
                    {
                        "type": "paragraph",
                        "text": "අථ ඛො වඩ්ඪො ලිච්ඡවී සපුත්තදාරො සමිත්තාමච්චො සඤාතිසාලොහිතො අල්ලවත්ථො අල්ලකෙසො යෙන භගවා තෙනුපසඞ්කමි. උපසඞ්කමිත්වා භගවතො පාදෙසු සිරසා නිපතිත්වා භගවන්තං එතදවොච: “අච්චයො මං භන්තෙ අච්චගමා යථාබාලං යථාමූළ්හං යථාඅකුසලං, යොහං අය්යං දබ්බං මල්ලපුත්තං අමූලිකාය සීලවිපත්තියා අනුද්ධංසෙසිං. තස්ස මෙ භන්තෙ භගවා අච්චයං අච්චයතො පටිගණ්හාතු ආයතිං සංවරායා”ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 64,
            "pali": {
                "entries": [
                    {
                        "type": "paragraph",
                        "text": "“තග්ඝ ත්වං ආවුසො වඩ්ඪ අච්චයො අච්චගමා යථාබාලං යථාමූළ්හං යථාඅකුසලං යං ත්වං දබ්බං මල්ලපුත්තං අමූලිකාය සීලවිපත්තියා අනුද්ධංසෙසි. යතො ච ඛො ත්වං ආවුසො වඩ්ඪ අච්චයං අච්චයතො දිස්වා යථාධම්මං පටිකරොසි, තං තෙ මයං පටිගණ්හාම. වුද්ධිහෙසා ආවුසො වඩ්ඪ අරියස්ස විනයෙ යො අච්චයං අච්චයතො දිස්වා යථාධම්මං පටිකරොති ආයතිං සංවරං ආපජ්ජතී”ති."
                    },
                    {
                        "type": "paragraph",
                        "text": "අථ ඛො භගවා භික්ඛූ ආමන්තෙසි: “තෙන හි භික්ඛවෙ සඞ්ඝො වඩ්ඪස්ස ලිච්ඡවිස්ස පත්තං උක්කුජ්ජතු සම්භොගං සඞ්ඝෙන කරොතු. අට්ඨහි භික්ඛවෙ අඞ්ගෙහි සමන්නාගතස්ස උපාසකස්ස පත්තො උක්කුජ්ජිතබ්බො: න භික්ඛූනං අලාභාය පරිසක්කති. න භික්ඛූනං අනත්ථාය පරිසක්කති. න භික්ඛූනං අවාසාය පරිසක්කති. න භික්ඛූ අක්කොසති පරිභාසති, න භික්ඛූ භික්ඛූහි භෙදෙති. න බුද්ධස්ස අවණ්ණං භාසති. න ධම්මස්ස අවණ්ණං භාසති. න සඞ්ඝස්ස අවණ්ණං භාසති. අනුජානාමි භික්ඛවෙ ඉමෙහි අට්ඨහඞ්ගෙහි සමන්නාගතස්ස උපාසකස්ස පත්තං උක්කුජ්ජිතුං."
                    },
                    {
                        "type": "paragraph",
                        "text": "එවඤ්ච පන භික්ඛවෙ උක්කුජ්ජිතබ්බො. තෙන භික්ඛවෙ වඩ්ඪෙන ලිච්ඡවිනා සඞ්ඝං උපසඞ්කමිත්වා එකංසං උත්තරාසඞ්ගං කරිත්වා භික්ඛූනං පාදෙ වන්දිත්වා උක්කුටිකං නිසීදිත්වා අඤ්ජලිං පග්ගහෙත්වා එවමස්ස වචනීයො: සඞ්ඝෙන මෙ භන්තෙ පත්තො නික්කුජ්ජිතො, අසම්භොගොම්’හි සඞ්ඝෙන, සො’හං භන්තෙ සම්මා වත්තාමි ලොමං පාතෙමි. නෙත්ථාරං වත්තාමි. සඞ්ඝං පත්තුක්කුජ්ජනං යාචාමීති. දුතියම්පි යාචිතබ්බො. තතියම්පි යාචිතබ්බො. ව්යත්තෙන භික්ඛුනා පටිබලෙන සඞ්ඝො ඤාපෙතබ්බො:"
                    },
                    {
                        "type": "paragraph",
                        "text": "“සුණාතු මෙ භන්තෙ සඞ්ඝො. සඞ්ඝෙන වඩ්ඪස්ස ලිච්ඡවිස්ස පත්තො නික්කුජ්ජිතො අසම්භොගො සඞ්ඝෙන. සො සම්මා වත්තති. ලොමං පාතෙති. නෙත්ථාරං වත්තති. සඞ්ඝං පත්තුක්කුජ්ජනං යාචති. යදි සඞ්ඝස්ස පත්තකල්ලං සඞ්ඝො වඩ්ඪස්ස ලිච්ඡවිස්ස පත්තං උක්කුජ්ජෙය්ය සම්භොගං සඞ්ඝෙන කරෙය්ය. **එසා ඤත්ති**."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 66,
            "pali": {
                "entries": [
                    {
                        "type": "paragraph",
                        "text": "සුණාතු මෙ භන්තෙ සඞ්ඝො: සඞ්ඝෙන වඩ්ඪස්ස ලිච්ඡවිස්ස පත්තො නික්කුජ්ජිතො අසම්භොගො සඞ්ඝෙන. සො සම්මා වත්තති ලොමං පාතෙති නෙත්ථාරං වත්තති. සඞ්ඝං පත්තුක්කුජ්ජනං යාචති. සඞ්ඝො වඩ්ඪස්ස ලිච්ඡවිස්ස පත්තං උක්කුජ්ජති. සම්භොගං සඞ්ඝෙන කරොති. යස්සායස්මතො ඛමති වඩ්ඪස්ස ලිච්ඡවිස්ස පත්තස්ස උක්කුජ්ජනං, සම්භොගං සඞ්ඝෙන කරණං. සො තුණ්හස්ස. යස්ස නක්ඛමති සො භාසෙය්ය."
                    },
                    {
                        "type": "paragraph",
                        "text": "“උක්කුජ්ජිතො සඞ්ඝෙන වඩ්ඪස්ස ලිච්ඡවිස්ස පත්තො සම්භොගො සඞ්ඝෙන. ඛමති සඞ්ඝස්ස තස්මා තුණ්හී. එවමෙතං ධාරයාමී”ති."
                    },
                    {
                        "type": "centered",
                        "text": "දුතිය භාණවාරං.",
                        "level": 1
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 68,
            "pali": {
                "entries": [
                    {
                        "type": "centered",
                        "text": "තතිය භාණවාරං",
                        "level": 2
                    },
                    {
                        "type": "paragraph",
                        "text": "100. අථ ඛො භගවා වෙසාලියං යථාභිරන්තං විහරිත්වා යෙන **භග්ගා** තෙන චාරිකං පක්කාමි. අනුපුබ්බෙන චාරිකං චරමානො යෙන භග්ගා තදවසරි. තත්ර සුදං භගවා භග්ගෙසු විහරති **සුංසුමාරගිරෙ භෙසකළාවනෙ මිගදායෙ.**"
                    },
                    {
                        "type": "paragraph",
                        "text": "තෙන ඛො පන සමයෙන **බොධිස්ස** රාජකුමාරස්ස **කොකනදො** නාම පාසාදො අචිරකාරිතො හොති අනජ්ඣාවුත්ථො සමණෙන වා බ්රාහ්මණෙන වා කෙනචි වා මනුස්සභූතෙන."
                    },
                    {
                        "type": "paragraph",
                        "text": "අථ ඛො බොධිරාජකුමාරො සඤ්ජිකාපුත්තං මාණවං ආමන්තෙසි: “එහි ත්වං සම්ම සඤ්චිකාපුත්ත, යෙන භගවා තෙනුපසඞ්කම. උපසඞ්කමිත්වා මම වචනෙන භගවතො පාදෙ සිරසා වන්ද, අප්පාබාධං අප්පාතඞ්කං ලහුට්ඨානං බලං ඵාසුවිහාරං පුච්ඡ ‘බොධි භන්තෙ රාජකුමාරො භගවතො පාදෙ සිරසා වන්දති අප්පාබාධං අප්පාතඞ්කං ලහුට්ඨානං බලං ඵාසුවිහාරං පුච්ඡතී’ති. එවඤ්ච වදෙහි: ‘අධිවාසෙතු කිර භන්තෙ භගවා බොධිස්ස රාජකුමාරස්ස ස්වාතනාය භත්තං සද්ධිං භික්ඛුසඞ්ඝෙනා’ති."
                    },
                    {
                        "type": "paragraph",
                        "text": "‘එවං භො’ති ඛො සඤ්චිකාපුත්තො මාණවො බොධිස්ස රාජකුමාරස්ස පටිස්සුත්වා යෙන භගවා තෙනුපසඞ්කමි. උපසඞ්කමිත්වා භගවතා සද්ධිං සම්මොදි සම්මොදනීයං කථං සාරණීයං වීතිසාරෙත්වා එකමන්තං නිසීදි. එකමන්තං නිසින්නො ඛො සඤ්චිකාපුත්තො මාණවො භගවන්තං එතදවොච: බොධි ඛො රාජකුමාරො භොතො ගොතමස්ස පාදෙ සිරසා වන්දති, අප්පාබාධං අප්පාතඞ්කං ලහුට්ඨානං බලං ඵාසුවිහාරං පුච්ඡති. එවඤ්ච වදෙති ‘අධිවාසෙතු කිර භන්තෙ භගවා බොධිස්ස රාජකුමාරස්ස ස්වාතනාය භත්තං සද්ධිං භික්ඛුසඞ්ඝෙනා’ති. අධිවාසෙසි භගවා තුණ්හීභාවෙන."
                    },
                    {
                        "type": "paragraph",
                        "text": "අථ ඛො සඤ්ජිකාපුත්තො මාණවො භගවතො අධිවාසනං විදිත්වා උට්ඨායාසනා යෙන බොධිරාජකුමාරො තෙනුපසඞ්කමි. උපසඞ්කමිත්වා බොධිං රාජකුමාරං එතදවොච: “අවොචුම්හ ඛො මයං භොතො වචනෙන තං භවන්තං ගොතමං ‘බොධි ඛො රාජකුමාරො භොතො ගොතමස්ස පාදෙ සිරසා වන්දති, අප්පාබාධං අප්පාතඞ්කං ලහුට්ඨානං බලං ඵාසුවිහාරං පුච්ඡති. එවඤ්ච වදෙති: අධිවාසෙතු කිර භන්තෙ භගවා බොධිස්ස රාජකුමාරස්ස ස්වාතනාය භත්තං සද්ධිං භික්ඛුසඞ්ඝෙනා’ති. අධිවුත්ථඤ්ච පන සමණෙන ගොතමෙනා”ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 70,
            "pali": {
                "entries": [
                    {
                        "type": "paragraph",
                        "text": "101. අථ ඛො බොධිරාජකුමාරො තස්සා රත්තියා අච්චයෙන පණීතං ඛාදනීයං භොජනීයං පටියාදාපෙත්වා, කොකනදඤ්ච පාසාදං ඔදාතෙහි දුස්සෙහි සන්ථරාපෙත්වා යාව පච්ඡිමා සොපානකලෙබරා සඤ්චිකාපුත්තං මාණවං ආමන්තෙසි: එහි ත්වං සම්ම සඤ්චිකාපුත්ත, යෙන භගවා තෙනුපසඞ්කම, උපසඞ්කමිත්වා භගවතො කාලං ආරොචෙහි ‘කාලො භන්තෙ නිට්ඨිතං භත්තන්ති’. ‘එවම්භො’ති ඛො සඤ්චිකාපුත්තො මාණවො බොධිස්ස රාජකුමාරස්ස පටිස්සුත්වා යෙන භගවා තෙනුපසඞ්කමි. උපසඞ්කමිත්වා භගවතො කාලං ආරොචෙසි ‘කාලො භො ගොත, නිට්ඨිතං භත්තන්ති’."
                    },
                    {
                        "type": "paragraph",
                        "text": "අථ ඛො භගවා පුබ්බන්හසමයං නිවාසෙත්වා පත්තචීවරමාදාය යෙන බොධිස්ස රාජකුමාරස්ස නිවෙසනං තෙනුපසඞ්කමි සද්ධිං භික්ඛුසඞ්ඝෙන. තෙන ඛො පන සමයෙන බොධිරාජකුමාරො බහිද්වාරකොට්ඨකෙ ඨිතො හොති භගවන්තං ආගමයමානො. අද්දසා ඛො බොධිරාජකුමාරො භගවන්තං දූරතොව ආගච්ඡන්තං. දිස්වාන තතො පච්චුග්ගන්ත්වා භගවන්තං අභිවාදෙත්වා පුරක්ඛත්වා යෙන කොකනදො පාසාදො තෙනුපසඞ්කමි."
                    },
                    {
                        "type": "paragraph",
                        "text": "අථ ඛො භගවා පච්ඡිමං සොපාණකලෙබරං නිස්සාය අට්ඨාසි. අථ ඛො බොධිරාජකුමාරො භගවන්තං එතදවොච: ‘අක්කමතු භන්තෙ භගවා දුස්සානි, අක්කමතු සුගතො දුස්සානි, යං මම අස්ස දීඝරත්තං හිතාය සුඛායා’ති. එවං වුත්තෙ භගවා තුණ්හී අහොසි. දුතියම්පි ඛො -පෙ- තතියම්පි ඛො බොධිරාජකුමාරො භගවන්තං එතදවොච: ‘අක්කමතු භන්තෙ භගවා දුස්සානි, අක්කමතු සුගතො දුස්සානි, යං මම අස්ස දීඝරත්තං හිතාය සුඛායා’ති. අථ ඛො භගවා ආයස්මන්තං ආනන්දං අපලොකෙසි. අථ ඛො ආයස්මා ආනන්දො බොධිං රාජකුමාරං එතදවොච: ‘සංහරතු රාජකුමාර දුස්සානි, න භගවා චෙලපත්තිකං{1} අක්කමිස්සති. පච්ඡිමං ජනතං තථාගතො අනුකම්පතී’ති."
                    },
                    {
                        "type": "paragraph",
                        "text": "අථ ඛො බොධි රාජකුමාරො දුස්සානි [සංහරාපෙත්වා උපරිකොකනදෙ පාසාදෙ ආසනං පඤ්ඤාපෙසි. අථ ඛො භගවා කොකනදං පාසාදං අභිරූහිත්වා පඤ්ඤත්තෙ ආසනෙ නිසීදි සද්ධිං භික්ඛුසඞ්ඝෙන. අථ ඛො බොධිරාජකුමාරො බුද්ධපමුඛං භික්ඛුසඞ්ඝං පණීතෙන ඛාදනීයෙන භොජනීයෙන සහත්ථා සන්තප්පෙත්වා සම්පවාරෙත්වා භගවන්තං භුත්තාවිං ඔනීතපත්තපාණිං එකමන්තං නිසීදි."
                    }
                ],
                "footnotes": [
                    {
                        "type": "footnote",
                        "text": "1. චෙලපට්ටිකං - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 72,
            "pali": {
                "entries": [
                    {
                        "type": "paragraph",
                        "text": "එකමන්තං නිසින්නං ඛො බොධිං රාජකුමාරං භගවා ධම්මියා කථාය සන්දස්සෙත්වා සමාදපෙත්වා සමුත්තෙජෙත්වා සම්පහංසෙත්වා උට්ඨායාසනා පක්කාමි. අථ ඛො භගවා එතස්මිං නිදානෙ එතස්මිං පකරණෙ ධම්මිං කථං කත්වා භික්ඛූ ආමන්තෙසි “න භික්ඛවෙ චෙලපත්තිකා අක්කමිතබ්බා. යො අක්කමෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "102. තෙන ඛො පන සමයෙන අඤ්ඤතරා ඉත්ථී අපගතගබ්භා භික්ඛූ නිමන්තෙත්වා දුස්සං පඤ්ඤාපෙත්වා එතදවොච “අක්කමථ භන්තෙ දුස්සන්ති”. භික්ඛූ කුක්කුච්චායන්තා න අක්කමන්ති."
                    },
                    {
                        "type": "paragraph",
                        "text": "“අක්කමථ භන්තෙ දුස්සං මඞ්ගලත්ථායා”ති. භික්ඛූ කුක්කුච්චායන්තා න අක්කමිංසු."
                    },
                    {
                        "type": "paragraph",
                        "text": "අථ ඛො සා ඉත්ථී උජ්ඣායති ඛීයති විපාචෙති: “කථං හි නාම අය්යා මඞ්ගලත්ථාය යාචියමානා චෙලප්පතිකං නාක්කමිස්සන්තී”ති. අස්සොසුං ඛො භික්ඛූ තස්සා ඉත්ථියා උජ්ඣායන්තියා ඛීයන්තියා විපාචෙන්තියා. අථ ඛො තෙ භික්ඛූ භගවතො එතමත්ථං ආරොචෙසුං -පෙ- “ගිහී භික්ඛවෙ මඞ්ගලිකා. අනුජානාමි භික්ඛවෙ ගිහීනං මඞ්ගලත්ථාය යාචියමානෙන චෙලප්පතිකං අක්කමිතුන්ති”."
                    },
                    {
                        "type": "paragraph",
                        "text": "තෙන ඛො පන සමයෙන භික්ඛූ ධොතපාදකං අක්කමිතුං කුක්කුච්චායන්ති. භගවතො එතමත්ථං ආරොචෙසුං -පෙ- “අනුජානාමි භික්ඛවෙ ධොතපාදකං අක්කමිතුන්ති”."
                    },
                    {
                        "type": "paragraph",
                        "text": "103. අථ ඛො භගවා **භග්ගෙසු** යථාභිරන්තං විහරිත්වා යෙන **සාවත්ථි** තෙන චාරිකං පක්කාමි. අනුපුබ්බෙන චාරිකං චරමානො යෙන සාවත්ථි තදවසරි. තත්ර සුදං භගවා සාවත්ථියං විහරති ජෙතවනෙ අනාථපිණ්ඩිකස්ස ආරාමෙ. අථ ඛො **විසාඛා** මිගාරමාතා ඝටකඤ්ච කතකඤ්ච සම්මජ්ජනිඤ්ච ආදාය යෙන භගවා තෙනුපසඞ්කමි. උපසඞ්කමිත්වා භගවන්තං අභිවාදෙත්වා එකමන්තං නිසීදි. එකමන්තං නිසින්නා ඛො විසාඛා මිගාරමාතා භගවන්තං එතදවොච: “පටිගණ්හාතු මෙ භන්තෙ භවො ඝටකඤ්ච කතකඤ්ච සම්මජ්ජනිඤ්ච යං මම අස්ස දීඝරත්තං හිතාය සුඛායා”ති. පටිග්ගහෙසි භගවා ඝටකඤ්ච සම්මජ්ජනිඤ්ච. න භගවා කතකං පටිග්ගහෙසි."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 74,
            "pali": {
                "entries": [
                    {
                        "type": "paragraph",
                        "text": "අථ ඛො භගවා විසාඛං මිගාරමාතරං ධම්මියා කථාය සන්දස්සෙසි සමාදපෙසි සමුත්තෙජෙසි සම්පහංසෙසි. අථ ඛො විසාඛා මිගාරමාතා භගවතා ධම්මියා කථාය සන්දස්සිතා සමාදපිතා සමුත්තෙජිතා සම්පහංසිතා උට්ඨායාසනා භගවන්තං අභිවාදෙත්වා පදක්ඛිණං කත්වා පක්කාමි. අථ ඛො භගවා එතස්මිං නිදානෙ එතස්මිං පකරණෙ ධම්මිං කථං කත්වා භික්ඛූ ආමන්තෙසි: “අනුජානාමි භික්ඛවෙ ඝටකඤ්ච සම්මජ්ජනිඤ්ච. න භික්ඛවෙ කතකං පරිභුඤ්ජිතබ්බං. යො පරිභුඤ්ජෙය්ය ආපත්ති දුක්කටස්ස. අනුජානාමි භික්ඛවෙ තිස්සො පාදඝංසනියො සක්ඛරං කඨලං සමුද්දඵෙණකන්ති.”"
                    },
                    {
                        "type": "paragraph",
                        "text": "104. අථ ඛො විසාඛා මිගාරමාතා විධූපනඤ්ච තාලවණ්ටඤ්ච ආදාය යෙන භගවා තෙනුපසඞ්කමි. උපසඞ්කමිත්වා භගවන්තං අභිවාදෙත්වා එකමන්තං නිසීදි. එකමන්තං නිසින්නා ඛො විසාඛා මිගාරමාතා භගවන්තං එතදවොච: “පටිගණ්හාතු මෙ භන්තෙ භගවා විධූපනඤ්ච තාලවණ්ටඤ්ච යං මම අස්ස දීඝරත්තං හිතාය සුඛායා”ති."
                    },
                    {
                        "type": "paragraph",
                        "text": "පටිග්ගහෙසි භගවා විධූපනඤ්ච තාලවණ්ටඤ්ච. අථ ඛො භගවා විසාඛං මිගාරමාතරං ධම්මියා කථාය සන්දස්සෙසි -පෙ- අථ ඛො විසාඛා මිගාරමාතා -පෙ- පදක්ඛිණං කත්වා පක්කාමි. අථ ඛො භගවා එතස්මිං නිදානෙ එතස්මිං පකරණෙ ධම්මිං කථං කත්වා භික්ඛූ ආමන්තෙසි: “අනුජානාමි භික්ඛවෙ විධූපනඤ්ච තාලවණ්ටඤ්චා”ති."
                    },
                    {
                        "type": "paragraph",
                        "text": "105. තෙන ඛො පන සමයෙන සඞ්ඝස්ස මකසවීජනී උප්පන්නා හොති. භගවතො එතමත්ථං ආරොචෙසුං. “අනුජානාමි භික්ඛවෙ මකසවීජනින්ති”."
                    },
                    {
                        "type": "paragraph",
                        "text": "චාමරිවීජනී{1} උප්පන්නා හොති. භගවතො එතමත්ථං ආරොචෙසුං. “න භික්ඛවෙ චමරිවීජනී ධාරෙතබ්බා. යො ධාරෙය්ය ආපත්ති දුක්කටස්ස. අනුජානාමි භික්ඛවෙ තිස්සො වීජනියො: වාකමයං උසීරමයං, මොරපිඤ්ජමයන්ති."
                    }
                ],
                "footnotes": [
                    {
                        "type": "footnote",
                        "text": "1. චාමරිබිජනි - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 76,
            "pali": {
                "entries": [
                    {
                        "type": "paragraph",
                        "text": "106. තෙන ඛො පන සමයෙන සඞ්ඝස්ස ඡත්තං උප්පන්නං හොති. භගවතො එතමත්ථං ආරොචෙසුං. “අනුජානාමි භික්ඛවෙ ඡත්තන්ති.”"
                    },
                    {
                        "type": "paragraph",
                        "text": "තෙන ඛො පන සමයෙන ඡබ්බග්ගියා භික්ඛූ ඡත්තපග්ගහිතා ආහිණ්ඩන්ති. තෙන ඛො පන සමයෙන අඤ්ඤතරො උපාසකො සම්බහුලෙහි ආජීවකසාවකෙහි සද්ධිං උය්යානං අගමාසි. අද්දසංසු{1} ඛො තෙ ආජීවකසාවකා ඡබ්බග්ගියෙ භික්ඛූ දූරතොව ඡත්තපග්ගහිතෙ ආගච්ඡන්තෙ. දිස්වාන තං උපාසකං එතදවොචුං: “එතෙ ඛො අය්ය, තුම්හාකං භදන්තා ඡත්තපග්ගහිතා ආගච්ඡන්ති සෙය්යථාපි ගණකමහාමත්තා”ති."
                    },
                    {
                        "type": "paragraph",
                        "text": "“නාය්යා එතෙ භික්ඛූ පරිබ්බාජකා”ති."
                    },
                    {
                        "type": "paragraph",
                        "text": "“භික්ඛූ න භික්ඛූ”ති අබ්භුතං අකංසු. අථ ඛො සො උපාසකො උපගතෙ සඤ්ජානිත්වා උජ්ඣායති ඛීයති විපාචෙති “කථං හි නාම භදන්තා ඡත්තපග්ගහිතා ආහිණ්ඩිස්සන්තී”ති."
                    },
                    {
                        "type": "paragraph",
                        "text": "අස්සොසුං ඛො භික්ඛූ තස්ස උපාසකස්ස උජ්ඣායන්තස්ස ඛීයන්තස්ස විපාචෙන්තස්ස. අථ ඛො තෙ භික්ඛූ භගවතො එතමත්ථං ආරොචෙසුං. “සච්චං කිර භික්ඛවෙ -පෙ- සච්චං භගවා”"
                    },
                    {
                        "type": "paragraph",
                        "text": "විගරහි බුද්ධො භගවා. විගරහිත්වා ධම්මිං කථං කත්වා භික්ඛූ ආමන්තෙසි: “න භික්ඛවෙ ඡත්තං ධාරෙතබ්බං. යො ධාරෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "197. තෙන ඛො පන සමයෙන අඤ්ඤතරො භික්ඛු ගිලානො හොති, තස්ස විනා ඡත්තෙන න ඵාසු හොති. භගවතො එතමත්ථං ආරොචෙසුං. “අනුජානාමි භික්ඛවෙ ගිලානස්ස ඡත්තන්ති.{2}”"
                    },
                    {
                        "type": "paragraph",
                        "text": "තෙන ඛො පන සමයෙන භික්ඛූ ‘ගිලානස්සෙව භගවතා ඡත්තං අනුඤ්ඤාතං නො අගිලානස්සා’ති ආරාමෙ ආරාමූපචාරෙ ඡත්තං ධාරෙතුං කුක්කුච්චායන්ති. භගවතො එතමත්ථං ආරොචෙසුං. “අනුජානාමි භික්ඛවෙ අගිලානෙනපි ආරාමෙ ආරාමූපචාරෙ ඡත්තං ධාරෙතුන්ති.”"
                    }
                ],
                "footnotes": [
                    {
                        "type": "footnote",
                        "text": "1. අද්දසාසුං - මඡසං."
                    },
                    {
                        "type": "footnote",
                        "text": "2. ඡත්තං ධාරෙතුන්ති - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 78,
            "pali": {
                "entries": [
                    {
                        "type": "paragraph",
                        "text": "108. තෙන ඛො පන සමයෙන අඤ්ඤතරො භික්ඛු සික්කාය පත්තං උඩ්ඩෙත්වා{1} දණ්ඩෙ ආලග්ගිත්වා විකාලෙ අඤ්ඤතරෙන ගාමද්වාරෙන අතික්කමති. මනුස්සා “එසය්යා{2} චොරො ගච්ඡති, අසි’ස්ස විජ්ජොතලතී”ති අනුපතිත්වා ගහෙත්වා සඤ්ජානිත්වා මුඤ්චිංසු. අථ ඛො සො භික්ඛු ආරාමං ගන්ත්වා භික්ඛූනං එතමත්ථං ආරොචෙසි."
                    },
                    {
                        "type": "paragraph",
                        "text": "“කිං පන ත්වං ආවුසො දණ්ඩසික්කං ධාරෙසී”ති."
                    },
                    {
                        "type": "paragraph",
                        "text": "“එවමාවුසො”ති."
                    },
                    {
                        "type": "paragraph",
                        "text": "යෙ තෙ භික්ඛූ අප්පිච්ඡා සන්තුට්ඨා ලජ්ජිනො කුක්කුච්චකා සික්ඛාකාමා තෙ උජ්ඣායන්ති ඛීයන්ති විපාචෙන්ති: “කථං හි නාම භික්ඛු දණ්ඩසික්කං ධාරෙස්සසී”ති."
                    },
                    {
                        "type": "paragraph",
                        "text": "අථ ඛො තෙ භික්ඛූ භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“සච්චං කිර ත්වං භික්ඛූ දණ්ඩසික්කං ධාරෙසී’ති”"
                    },
                    {
                        "type": "paragraph",
                        "text": "“සච්චං භගවා”"
                    },
                    {
                        "type": "paragraph",
                        "text": "විගරහි බුද්ධො භගවා. විගරහිත්වා ධම්මිං කථං කත්වා භික්ඛූ ආමන්තෙසි: “න භික්ඛවෙ දණ්ඩසික්කා ධාරෙතබ්බා. යො ධාරෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "109. තෙන ඛො පන සමයෙන අඤ්ඤතරො භික්ඛු ගිලානො හොති. න සක්කොති විනා දණ්ඩෙන{3} ආහිණ්ඩිතුං. භගවතො එතමත්ථං ආරොචෙසුං. “අනුජානාමි භික්ඛවෙ ගිලානස්ස භික්ඛුනො දණ්ඩසම්මතිං{4} දාතුං. එවඤ්ච පන භික්ඛවෙ දාතබ්බා: තෙන ගිලානෙන භික්ඛුනා සඞ්ඝං උපසඞ්කමිත්වා එකංසං උත්තරාසඞ්ගං කරිත්වා වුඩ්ඪානං භික්ඛූනං පාදෙ වන්දිත්වා උක්කුටිකං නිසීදිත්වා අඤ්ජලිං පග්ගහෙත්වා එවමස්ස වචනීයො:"
                    },
                    {
                        "type": "paragraph",
                        "text": "“අහං භන්තෙ ගිලානො න සක්කොමි විනා දණ්ඩෙන ආහිණ්ඩිතුං. සො’හං භන්තෙ සඞ්ඝං දණ්ඩසම්මුතිං යාචාමී”ති. දුතියම්පි යාචිතබ්බා. තතියම්පි යාචිතබ්බා. ව්යත්තෙන භික්ඛුනා පටිබලෙන සඞ්ඝොඤාපෙතබ්බො."
                    }
                ],
                "footnotes": [
                    {
                        "type": "footnote",
                        "text": "1. උට්ටිත්වා - මඡසං. PTS. උඩ්ඩිත්වා - ස්යා."
                    },
                    {
                        "type": "footnote",
                        "text": "2. එසය්යො - සීමු."
                    },
                    {
                        "type": "footnote",
                        "text": "3. දණ්ඩකෙන - සීමු."
                    },
                    {
                        "type": "footnote",
                        "text": "4. දණ්ඩසම්මුතිං - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 80,
            "pali": {
                "entries": [
                    {
                        "type": "paragraph",
                        "text": "“සුණාතු මෙ භන්තෙ සඞ්ඝො. අයං ඉත්ථන්නාමො භික්ඛු ගිලානො, න සක්කොති විනා දණ්ඩෙන ආහිණ්ඩිතුං. සො සඞ්ඝං දණ්ඩසම්මතිං යාචති. යදි සඞ්ඝස්ස පත්තකල්ලං සඞ්ඝො ඉත්ථන්නාමස්ස භික්ඛුනො දණ්ඩසම්මතිං දදෙය්ය. එසා ඤත්ති."
                    },
                    {
                        "type": "paragraph",
                        "text": "සුණාතු මෙ භන්තෙ සඞ්ඝො. අයං ඉත්ථන්නාමො භික්ඛු ගිලානො න සක්කොති විනා දණ්ඩෙන ආහිණ්ඩිතුං. සො සඞ්ඝං දණ්ඩසම්මුතිං යාචති. සඞ්ඝො ඉත්ථන්නාමස්ස භික්ඛුනො දණ්ඩසම්මතිං දෙති. යස්සායස්මතො ඛමති ඉත්ථන්නාමස්ස භික්ඛුනො දණ්ඩසම්මතියා දානං, සො තුණ්හස්ස. යස්ස නක්ඛමති සො භාසෙය්ය."
                    },
                    {
                        "type": "paragraph",
                        "text": "දින්නා සඞ්ඝෙන ඉත්ථන්නාමස්ස භික්ඛුනො දණ්ඩසම්මති. ඛමති සඞ්ඝස්ස තස්මා තුණ්හී. එවමෙතං ධාරයාමී”ති."
                    },
                    {
                        "type": "paragraph",
                        "text": "110. තෙන ඛො පන සමයෙන අඤ්ඤතරො භික්ඛු ගිලානො හොති. න සක්කොති විනා සික්කාය පත්තං පරිහරිතුං. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ ගිලානස්ස භික්ඛුනො සික්කාසම්මතිං දාතුං. එවඤ්ච පන භික්ඛවෙ දාතබ්බා: තෙන ගිලානෙන භික්ඛුනා සඞ්ඝං උපසඞ්කමිත්වා එකංසං උත්තරාසඞ්ගං කරිත්වා වුඩ්ඪානං භික්ඛූනං පාදෙ වන්දිත්වා උක්කුටිකං නිසීදිත්වා අඤ්ජලිං පග්ගහෙත්වා එවමස්ස වචනීයො “අහං භන්තෙ ගිලානො න සක්කොමි විනා සික්කාය පත්තං පරිහරිතුං. සො’හං භන්තෙ සඞ්ඝං සික්කාසම්මතිං යාචාමී’ති. දුතියම්පි යාචිතබ්බා. තතියම්පි යාචිතබ්බා. ව්යත්තෙන භික්ඛුනා පටිබලෙන සඞ්ඝො ඤාපෙතබ්බො.”"
                    },
                    {
                        "type": "paragraph",
                        "text": "“සුණාතු මෙ භන්තෙ සඞ්ඝො. අයං ඉත්ථන්නාමො භික්ඛු ගිලානො න සක්කොති විනා සික්කාය පත්තං පරිහරිතුං. සො සඞ්ඝං සික්කාසම්මතිං යාචති. යදි සඞ්ඝස්ස පත්තකල්ලං සඞ්ඝො ඉත්ථන්නාමස්ස භික්ඛුනො සික්කාසම්මතිං දදෙය්ය. එසා ඤත්ති."
                    },
                    {
                        "type": "paragraph",
                        "text": "සුණාතු මෙ භන්තෙ සඞ්ඝො: අයං ඉත්ථන්නාමො භික්ඛු ගිලානො න සක්කොති විනා සික්කාය පත්තං පරිහරිතුං. සො සඞ්ඝං සික්කාසම්මතිං යාචති. සඞ්ඝො ඉත්ථන්නාමස්ස භික්ඛුනො සික්කාසම්මතිං දෙති. යස්සායස්මතො ඛමති ඉත්ථන්නාමස්ස භික්ඛුනො සික්කාසම්මතියා දානං. සො තුණ්හස්ස යස්ස නක්ඛමති සො භාසෙය්ය. දින්නා සඞ්ඝෙන ඉත්ථන්නාමස්ස භික්ඛුනො සික්කාසම්මති. ඛමති සඞ්ඝස්ස තස්මා තුණ්හී. එවමෙතං ධාරයාමී”ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 82,
            "pali": {
                "entries": [
                    {
                        "type": "paragraph",
                        "text": "111. තෙන ඛො පන සමයෙන අඤ්ඤතරො භික්ඛු ගිලානො හොති, න සක්කොති විනා දණ්ඩෙන ආහිණ්ඩිතුං, න සක්කොති විනා සික්කාය පත්තං පරිහරිතුං. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ ගිලානස්ස භික්ඛුනො දණ්ඩසික්කාසම්මතිං දාතුං. එවඤ්ච පන භික්ඛවෙ දාතබ්බා: තෙන ගිලානෙන භික්ඛුනා සඞ්ඝං උපසඞ්කමිත්වා එකංසං උත්තරාසඞ්ගං කරිත්වා වුඩ්ඪානං භික්ඛූනං පාදෙ වන්දිත්වා උක්කුටිකං නිසීදිත්වා අඤ්ජලිම්පග්ගහෙත්වා එවමස්ස වචනීයො: “අහං භන්තෙ ගිලානො, න සක්කොමි විනා දණ්ඩෙන ආහිණ්ඩිතුං, න සක්කොමි විනා සික්කාය පත්තං පරිහරිතුං. සො’හං භන්තෙ සඞ්ඝං දණ්ඩසික්කාසම්මතිං යාචාමී”ති. දුතියම්පි යාචිතබ්බා. තතියම්පි යාචිතබ්බා. ව්යත්තෙන භික්ඛුනා පටිබලෙන සඞ්ඝො ඤාපෙතබ්බො:"
                    },
                    {
                        "type": "paragraph",
                        "text": "“සුණාතු මෙ භන්තෙ සඞ්ඝො. අයං ඉත්ථන්නාමො භික්ඛු ගිලානො. න සක්කොති විනා දණ්ඩෙන ආහිණ්ඩිතුං. න සක්කොති විනා සික්කාය පත්තං ඵරිහරිතුං. සො සඞ්ඝං දණ්ඩසික්කාසම්මතිං යාචති. යදි සඞ්ඝස්ස පත්තකල්ලං සඞ්ඝො ඉත්ථන්නාමස්ස භික්ඛුනො දණ්ඩසික්කාසම්මතිං දදෙය්ය” **එසා ඤත්ති.**"
                    },
                    {
                        "type": "paragraph",
                        "text": "“සුණාතු මෙ භන්තෙ සඞ්ඝො: අයං ඉත්ථන්නාමො භික්ඛු ගිලානො න සක්කොති විනා දණ්ඩෙන ආහිණ්ඩිතුං, න සක්කොති විනා සික්කාය පත්තං පරිහරිතුං. සො සඞ්ඝං දණ්ඩසික්කාසම්මතිං යාචති. සඞ්ඝො ඉත්ථන්නාමස්ස භික්ඛුනො දණ්ඩසික්කාසම්මතිං දෙති. යස්සායස්මතො ඛමති ඉත්ථන්නාමස්ස භික්ඛුනො දණ්ඩසික්කාසම්මතියා දානං, සො තුණ්හ’ස්ස. යස්ස නක්ඛමති සො භාසෙය්ය. දින්නා සඞ්ඝෙන ඉත්ථන්නාමස්ස භික්ඛුනො දණ්ඩසික්කාසම්මුති. ඛමති සඞ්ඝස්ස තස්මා තුණ්හී. එවමෙතං ධාරයාමී”ති."
                    },
                    {
                        "type": "paragraph",
                        "text": "112. තෙන ඛො පන සමයෙන අඤ්ඤතරො භික්ඛු රොමන්ථකො{1} හොති{2} සො රොමන්ථිත්වා රොමන්ථිත්වා{3} අජ්ඣොහරති. භික්ඛූ උජ්ඣායන්ති ඛීයන්ති විපාචෙන්ති: “විකාලෙ’යං භික්ඛු භොජනං භුඤ්ජතී”ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“එසො භික්ඛවෙ භික්ඛු අචිරං ගොයොනියා චුතො. අනුජානාමි භික්ඛවෙ රොමන්ථකස්ස රොමන්ථනං. න ච භික්ඛවෙ බහි මුඛවාරං නීහරිත්වා අජ්ඣොහරිතබ්බං. යො අජ්ඣොහරෙය්ය යථා ධම්මො කාරෙතබ්බො”ති."
                    }
                ],
                "footnotes": [
                    {
                        "type": "footnote",
                        "text": "1. රොමට්ඨකො - මඡසං. ස්යා."
                    },
                    {
                        "type": "footnote",
                        "text": "2. අහොසි - ස්යා."
                    },
                    {
                        "type": "footnote",
                        "text": "3. රොමට්ඨිත්වා - මඡසං. ස්යා."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 84,
            "pali": {
                "entries": [
                    {
                        "type": "paragraph",
                        "text": "113. තෙන ඛො පන සමයෙන අඤ්ඤතරස්ස පූගස්ස සඞ්ඝභත්තං හොති. භත්තග්ගෙ බහූ සිත්ථානි විප්පකිරීයිංසු{1}. මනුස්සා උජ්ඣායන්ති ඛීයන්ති විපාචෙන්ති: “කථං හි නාම සමණා සක්යපුත්තියා ඔදනෙ දීයමානෙ න සක්කච්චං පටිග්ගහෙස්සන්ති. එකමෙකං සිත්ථං කම්මසතෙන නිට්ඨායතී”ති. අස්සොසුං ඛො භික්ඛූ තෙසං මනුස්සානං උජ්ඣායන්තානං ඛීයන්තානං විපාචෙන්තානං. අථ ඛො තෙ භික්ඛූ භගවතො එතමත්ථං ආරොචෙසුං. “අනුජානාමි භික්ඛවෙ යං දීයමානං පතති තං සාමං ගහෙත්වා පරිභුඤ්ජිතුං. පරිච්චත්තං තං භික්ඛවෙ දායකෙහී”ති."
                    },
                    {
                        "type": "paragraph",
                        "text": "114. තෙන ඛො පන සමයෙන අඤ්ඤතරො භික්ඛු දීඝෙහි නඛෙහි පිණ්ඩාය චරති. අඤ්ඤතරා ඉත්ථී පස්සිත්වා තං භික්ඛුං එතදවොච: “එහි භන්තෙ මෙථුනං ධම්මං පටිසෙවා”ති."
                    },
                    {
                        "type": "paragraph",
                        "text": "“අලං භගිනි, නෙතං කප්පතී”ති."
                    },
                    {
                        "type": "paragraph",
                        "text": "“සචෙ ඛො ත්වං භන්තෙ න පටිසෙවිස්සසි, ඉදානාහං අත්තනො නඛෙහි ගත්තානි විලිඛිත්වා කුප්පං කරිස්සාමි ‘අයං මං භික්ඛු විප්පකරොතී’ති."
                    },
                    {
                        "type": "paragraph",
                        "text": "“පජානාසි ත්වං භගිනී”ති."
                    },
                    {
                        "type": "paragraph",
                        "text": "අථ ඛො සා ඉත්ථී අත්තනො නඛෙහි ගත්තානි විලිඛිත්වා කුප්පං අකාසි: “අයං මං භික්ඛු විප්පකරොතී”ති."
                    },
                    {
                        "type": "paragraph",
                        "text": "මනුස්සා උපධාවිත්වා තං භික්ඛුං අග්ගහෙසුං. අද්දසාසුං ඛො තෙ මනුස්සා තස්සා ඉත්ථියා නඛෙසු ඡවිම්පි ලොහිතම්පි. දිස්වාන ‘ඉමිස්සායෙව ඉත්ථියා ඉදං කම්මං, අකාරකො භික්ඛූ’ති තං භික්ඛුං මුඤ්චිංසු."
                    },
                    {
                        "type": "paragraph",
                        "text": "අථ ඛො සො භික්ඛු ආරාමං ගන්ත්වා භික්ඛූනං එතමත්ථං ආරොචෙසි."
                    },
                    {
                        "type": "paragraph",
                        "text": "“කිං පන ත්වං ආවුසො දීඝෙ නඛෙ ධාරෙසී”ති."
                    },
                    {
                        "type": "paragraph",
                        "text": "“එවමාවුසො”ති."
                    },
                    {
                        "type": "paragraph",
                        "text": "යෙ තෙ භික්ඛූ අප්පිච්ඡා සන්තුට්ඨා ලජ්ජිනො කුක්කුච්චකා සික්ඛාකාමා තෙ උජ්ඣායන්ති ඛීයන්ති විපාචෙන්ති: “කථං හි නාම භික්ඛු දීඝෙ නඛෙ ධාරෙස්සන්තී”ති."
                    },
                    {
                        "type": "paragraph",
                        "text": "අථ ඛො තෙ භික්ඛූ භගවතො එතමත්ථං ආරොචෙසුං. “න භික්ඛවෙ දීඝා නඛා ධාරෙතබ්බා. යො ධාරෙය්ය ආපත්ති දුක්කටස්සා”ති."
                    }
                ],
                "footnotes": [
                    {
                        "type": "footnote",
                        "text": "1. පරිකිරිංසු - ස්යා. පකිරියිංසු - PTS."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 86,
            "pali": {
                "entries": [
                    {
                        "type": "paragraph",
                        "text": "115. තෙන ඛො පන සමයෙන භික්ඛූ නඛෙනපි නඛං ඡින්දන්ති, මුඛෙනපි නඛං ඡින්දන්ති, කුඩ්ඩෙපි නඛං ඝංසන්ති. අඞ්ගුලියො දුක්ඛා හොන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ නඛච්ඡෙදනන්ති”."
                    },
                    {
                        "type": "paragraph",
                        "text": "සලොහිතං නඛං ඡින්දන්ති. අඞ්ගුලියො දුක්ඛා හොන්ති."
                    },
                    {
                        "type": "paragraph",
                        "text": "“අනුජානාමි භික්ඛවෙ මංසප්පමාණෙන නඛං ඡින්දිතුන්ති”."
                    },
                    {
                        "type": "paragraph",
                        "text": "116. තෙන ඛො පන සමයෙන ඡබ්බග්ගියා භික්ඛූ වීසතිමට්ටං කාරාපෙන්ති. මනුස්සා උජ්ඣායන්ති ඛීයන්ති විපාචෙන්ති: ‘සෙය්යථාපි ගිහී කාමභොගිනො’ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ වීසතිමට්ටං කාරාපෙතබ්බං. යො කාරාපෙය්ය ආපත්ති දුක්කටස්ස. අනුජානාමි භික්ඛවෙ මලමත්තං අපකඩ්ඪිතුන්ති”."
                    },
                    {
                        "type": "paragraph",
                        "text": "117. තෙන ඛො පන සමයෙන භික්ඛූනං කෙසා දීඝා හොන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“උස්සහන්ති පන භික්ඛවෙ භික්ඛූ අඤ්ඤමඤ්ඤං කෙසෙ ඔරොපෙතුන්ති?”."
                    },
                    {
                        "type": "paragraph",
                        "text": "“උස්සහන්ති භගවා”ති."
                    },
                    {
                        "type": "paragraph",
                        "text": "අථ ඛො භගවා එතස්මිං නිදානෙ එතස්මිං පකරණෙ ධම්මිං කථං කත්වා භික්ඛූ ආමන්තෙසි: “අනුජානාමි භික්ඛවෙ ඛුරං ඛුරසිලං ඛුරසිපාටිකං නමතකං සබ්බං ඛුරභණ්ඩන්ති.”"
                    },
                    {
                        "type": "paragraph",
                        "text": "118. තෙන ඛො පන සමයෙන ඡබ්බග්ගියා භික්ඛූ මස්සුං කප්පාපෙන්ති, මස්සුං වඩ්ඪාපෙන්ති, ගොලොමිකං කාරාපෙන්ති. චතුරස්සකං කාරාපෙන්ති. පරිමුඛං කාරාපෙන්ති, අඩ්ඨුරකං කාරාපෙන්ති, දාඨිකං ඨපෙන්ති, සම්බාධෙ ලොමං සංහරාපෙන්ති. මනුස්සා උජ්ඣායන්ති ඛීයන්ති විපාචෙන්ති: ‘සෙය්යථාපි ගිහී කාමභොගිනො’ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ මස්සු කප්පාපෙතබ්බං, න මස්සු වඩ්ඪාපෙතබ්බං, න ගොලොමිකං කාරාපෙතබ්බං, න චතුරස්සකං කාරාපෙතබ්බං, න පරිමුඛං කාරාපෙතබ්බං, න අඩ්ඪුරකං කාරාපෙතබ්බං, න දාඨිකා ඨපෙතබ්බා න සම්බාධෙ ලොමං සංහරාපෙතබ්බං. යො සංහරාපෙය්ය ආපත්ති දුක්කටස්සා”ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 88,
            "pali": {
                "entries": [
                    {
                        "type": "paragraph",
                        "text": "119. තෙන ඛො පන සමයෙන අඤ්ඤතරස්ස භික්ඛුනො සම්බාධෙ වණො හොති. භෙසජ්ජං න සන්තිට්ඨති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "අනුජානාමි භික්ඛවෙ ආබාධප්පච්චයා සම්බාධෙ ලොමං සංහරාපෙතුන්ති.”"
                    },
                    {
                        "type": "paragraph",
                        "text": "120. තෙන ඛො පන සමයෙන ඡබ්බග්ගියා භික්ඛූ කත්තරිකාය කෙසෙ ඡෙදාපෙන්ති. මනුස්සා උජ්ඣායන්ති ඛීයන්ති විපාචෙන්ති: “සෙය්යථාපි ගිහී කාමභොගිනො”ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ කත්තරිකාය කෙසා ඡෙදාපෙතබ්බා. යො ඡෙදාපෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "121. තෙන ඛො පන සමයෙන අඤ්ඤතරස්ස භික්ඛුනො සීසෙ වණො හොති, න සක්කොති ඛුරෙන කෙසෙ ඔරොපෙතුං. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ ආබාධප්පච්චයා කත්තරිකාය කෙසෙ ඡෙදාපෙතුන්ති.”"
                    },
                    {
                        "type": "paragraph",
                        "text": "122. තෙන ඛො පන සමයෙන භික්ඛූ දීඝානි නාසිකාලොමානි ධාරෙන්ති, මනුස්සා උජ්ඣායන්ති ඛීයන්ති විපාචෙන්ති: ‘සෙය්යථාපි පිසාචිල්ලිකා’ති, භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ දීඝං නාසිකාලොමං ධාරෙතබ්බං, යො ධාරෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "123. තෙන ඛො පන සමයෙන භික්ඛූ සක්ඛරිකායපි මධුසිත්ථකෙනපි නාසිකාලොමං ගාහාපෙන්ති. නාසිකා දුක්ඛා හොන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ සණ්ඩාසන්ති.”"
                    },
                    {
                        "type": "paragraph",
                        "text": "තෙන ඛො පන සමයෙන ඡබ්බග්ගියා භික්ඛූ පලිතං ගාහාපෙන්ති. මනුස්සා උජ්ඣායන්ති ඛීයන්ති විපාචෙන්ති: “සෙය්යථාපි ගිහී කාමභොගිනො”ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ පලිතං ගාහාපෙතබ්බං. යො ගාහාපෙය්ය ආපත්ති දුක්කටස්සා”ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 90,
            "pali": {
                "entries": [
                    {
                        "type": "paragraph",
                        "text": "124. තෙන ඛො පන සමයෙන අඤ්ඤතරස්ස භික්ඛුනො කණ්ණගූථකෙහි කණ්ණා ථකිතා හොන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ කණ්ණමලහරණින්ති.”"
                    },
                    {
                        "type": "paragraph",
                        "text": "තෙන ඛො පන සමයෙන ඡබ්බග්ගියා භික්ඛූ උච්චාවචා කණ්ණමලහරණියො ධාරෙන්ති සොවණ්ණමයං රූපියමයං. මනුස්සා උජ්ඣායන්ති ඛීයන්ති විපාචෙන්ති: ‘සෙය්යථාපි ගිහී කාමභොගිනො’ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ උච්චාවචා කණ්ණමලහරණියො ධාරෙතබ්බා. යො ධාරෙය්ය ආපත්ති දුක්කටස්ස. අනුජානාමි භික්ඛවෙ අට්ඨිමයං දන්තමයං විසාණමයං නළමයං වෙළුමයං කට්ඨමයං ජතුමයං ඵලමයං ලොහමයං සඞ්ඛනාභිමයන්ති.”"
                    },
                    {
                        "type": "paragraph",
                        "text": "125. තෙන ඛො පන සමයෙන ඡබ්බග්ගියා භික්ඛූ බහුං ලොහභණ්ඩ - කංසභණ්ඩ - සන්නිචයං කරොන්ති. මනුස්සා විහාරචාරිකං ආහිණ්ඩන්තා පස්සිත්වා උජ්ඣායන්ති ඛීයන්ති විපාචෙන්ති: “කථං හි නාම සමණා සක්යපුත්තියා බහුං ලොහභණ්ඩ-කංසභණ්ඩ-සන්නිචයං කරිස්සන්ති සෙය්යථාපි කංසපත්ථරිකා”ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ ලොහභණ්ඩ-කංසභණ්ඩ-සන්නිචයො කාතබ්බො. යො කරෙය්ය, ආපත්ති දුක්කටස්සා”ති."
                    },
                    {
                        "type": "paragraph",
                        "text": "තෙන ඛො පන සමයෙන භික්ඛූ අඤ්ජනිම්පි අඤ්ජනිසලාකම්පි කණ්ණමලහරණිම්පි බන්ධනමත්තම්පි කුක්කුච්චායන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ අඤ්ජනිං අඤ්ජනිසලාකං කණ්ණමලහරණිං බන්ධනමත්තන්ති.”"
                    },
                    {
                        "type": "paragraph",
                        "text": "126. තෙන ඛො පන සමයෙන ඡබ්බග්ගියා භික්ඛූ සඞ්ඝාටිපල්ලත්ථිකාය නිසීදන්ති. සඞ්ඝාටියා පත්තා ලුජ්ජන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ සඞ්ඝාටිපල්ලත්ථිකාය නිසීදිතබ්බං. යො නිසීදෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "තෙන ඛො පන සමයෙන අඤ්ඤතරො භික්ඛු ගිලානො හොති. තස්ස විනා ආයොගා{1} න ඵාසු හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ ආයොගන්ති.”"
                    }
                ],
                "footnotes": [
                    {
                        "type": "footnote",
                        "text": "1. අයොගෙන - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 92,
            "pali": {
                "entries": [
                    {
                        "type": "paragraph",
                        "text": "අථ ඛො භික්ඛූනං එතදහොසි: ‘කථන්නු ඛො ආයොගො චෙතබ්බො’ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ තන්තකං වෙමකං වට්ටං{1} සලාකං සබ්බං තන්තභණ්ඩකන්ති.”."
                    },
                    {
                        "type": "paragraph",
                        "text": "127. තෙන ඛො පන සමයෙන අඤ්ඤතරො භික්ඛු අකායබන්ධනො ගාමං පිණ්ඩාය පාවිසි. තස්ස රථිකාය අන්තරවාසකො භස්සිත්ථ{2}. මනුස්සා උක්කුට්ඨිං අකංසු. සො භික්ඛු මඞ්කු අහොසි. අථ ඛො සො භික්ඛු ආරාමං ගන්ත්වා භික්ඛූනං එතමත්ථං ආරොචෙසි. භික්ඛූ භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ අකායබන්ධනෙන ගාමො පවිසිතබ්බො. යො පවිසෙය්ය ආපත්ති දුක්කටස්ස. අනුජානාමි භික්ඛවෙ කායබන්ධනන්ති.”"
                    },
                    {
                        "type": "paragraph",
                        "text": "128. තෙන ඛො පන සමයෙන ඡබ්බග්ගියා භික්ඛූ උච්චාවචානි කායබන්ධනානි ධාරෙන්ති: කලාබුකං දෙඩ්ඩුභකං මුරජං මද්දවීණං. මනුස්සා උජ්ඣායන්ති ඛීයන්ති විපාචෙන්ති: සෙය්යථාපි ගිහී කාමභොගිනො”ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ උච්චාවචානි කායබන්ධනානි ධාරෙතබ්බානි: කලාබුකං දෙඩ්ඩුභකං මුරජං මද්දවීණං. යො ධාරෙය්ය ආපත්ති දුක්කටස්ස. අනුජානාමි භික්ඛවෙ ද්වෙ කායබන්ධනානි පට්ටිකං සූකරන්තකන්ති."
                    },
                    {
                        "type": "paragraph",
                        "text": "කායබන්ධනස්ස දසා ජීරන්ති. “අනුජානාමි භික්ඛවෙ මුරජං මද්දවීණන්ති.”"
                    },
                    {
                        "type": "paragraph",
                        "text": "කායබන්ධනස්ස අන්තො ජීරති. “අනුජානාමි භික්ඛවෙ සොභකං ගුණකන්ති.”"
                    },
                    {
                        "type": "paragraph",
                        "text": "කායබන්ධනස්ස පවනන්තො ජීරති. “අනුජානාමි භික්ඛවෙ වීඨන්ති.”"
                    }
                ],
                "footnotes": [
                    {
                        "type": "footnote",
                        "text": "1. වෙධං, වට්ටං."
                    },
                    {
                        "type": "footnote",
                        "text": "2. පභස්සිත්ථ - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 94,
            "pali": {
                "entries": [
                    {
                        "type": "paragraph",
                        "text": "129. තෙන ඛො පන සමයෙන ඡබ්බග්ගියා භික්ඛූ උච්චාවචෙ විධෙ ධාරෙන්ති සොවණ්ණමයං රූපියමයං. මනුස්සා උජ්ඣායන්ති ඛීයන්ති විපාචෙන්ති: ‘සෙය්යථාපි ගිහී කාමභොගිනො’ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ උච්චාවචා වීඨා ධාරෙතබ්බා. යො ධාරෙය්ය ආපත්ති දුක්කටස්ස. අනුජානාමි භික්ඛවෙ අට්ඨිමයං දන්තමයං විසාණමයං නළමයං වෙළුමයං කට්ඨමයං ජතුමයං ඵලමයං ලොභමයං සඞ්ඛනාභිමයං සුත්තමයන්ති.”"
                    },
                    {
                        "type": "paragraph",
                        "text": "130. තෙන ඛො පන සමයෙන ආයස්මා ආනන්දො ලහුකා සඞ්ඝාටියො පාරුපිත්වා ගාමං පිණ්ඩාය පාවිසි. වාතමණ්ඩලිකාය සඞ්ඝාටියො උක්ඛීපියිංසු{1}. අථ ඛො ආයස්මා ආනන්දො ආරාමං ගන්ත්වා භික්ඛූනං එතමත්ථං ආරොචෙසි. භික්ඛූ භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ ගණ්ඨිකං පාසකන්ති.”"
                    },
                    {
                        "type": "paragraph",
                        "text": "තෙන ඛො පන සමයෙන ඡබ්බග්ගියා භික්ඛූ උච්චාවචා ගණ්ඨිකායො ධාරෙන්ති සොවණ්ණමයං රූපියමයං. මනුස්සා උජ්ඣායන්ති ඛීයන්ති විපාචෙන්ති: ‘සෙය්යථාපි ගිහී කාමභොගිනො’ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ උච්චාවචා ගණ්ඨිකා ධාරෙතබ්බා. යො ධාරෙය්ය ආපත්ති දුක්කටස්ස. අනුජානාමි භික්ඛවෙ, අට්ඨිමයං දන්තමයං විසාණමයං නළමයං වෙළුමයං කට්ඨමයං ජතුමයං ඵලමයං ලොහමයං සඞ්ඛනාභිමයං සුත්තමයන්ති.”"
                    },
                    {
                        "type": "paragraph",
                        "text": "131. තෙන ඛො පන සමයෙන භික්ඛූ ගණ්ඨිකම්පි පාසකම්පි චීවරෙ අප්පෙන්ති. චීවරං ජීරති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ ගණ්ඨිකඵලකං පාසකඵලකන්ති.”"
                    },
                    {
                        "type": "paragraph",
                        "text": "ගණ්ඨිකඵලකම්පි පාසකඵලකම්පි අන්තෙ අප්පෙන්ති. කොණො විවරීයති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ ගණ්ඨිකඵලකං අන්තෙ අප්පෙතුං පාසකඵලකං සත්තඞ්ගුලං වා අට්ඨඞ්ගුලං වා ඔගාහෙත්වා අප්පෙතුන්ති.”"
                    }
                ],
                "footnotes": [
                    {
                        "type": "footnote",
                        "text": "1. උක්ඛිපිංසු - සීමු."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 96,
            "pali": {
                "entries": [
                    {
                        "type": "paragraph",
                        "text": "132. තෙන ඛො පන සමයෙන ඡබ්බග්ගියා භික්ඛූ ගිහීනිවත්ථං නිවාසෙන්ති: හත්ථිසොණ්ඩකං මච්ඡාවාළකං චතුකණ්ණකං තාලවණ්ටකං සතවලිකං. මනුස්සා උජ්ඣායන්ති ඛීයන්ති විපාචෙන්ති: ‘සෙය්යථාපි ගිහී කාමභොගිනො’ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ ගිහීනිවත්ථං නිවාසෙතබ්බං: හත්ථිසොණ්ඩකං මච්ඡවාළකං චතුකණ්ණකං තාලවණ්ටකං සතවලිකං. යො නිවාසෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "133. තෙන ඛො පන සමයෙන ඡබ්බග්ගියා භික්ඛූ සංවෙල්ලියං නිවාසෙන්ති. මනුස්සා උජ්ඣායන්ති ඛීයන්ති විපාචෙන්ති: ‘සෙය්යථාපි රඤ්ඤො මුණ්ඩවට්ටී’ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ, සංවෙල්ලියං නිවාසෙතබ්බං. යො නිවාසෙය්ය, ආපත්ති දුක්කටස්සා”ති."
                    },
                    {
                        "type": "paragraph",
                        "text": "තෙන ඛො පන සමයෙන ඡබ්බග්ගියා භික්ඛූ ගිහීපාරුතං පාරුපන්ති. මනුස්සා උජ්ඣායන්ති ඛීයන්ති විපාචෙන්ති: ‘සෙය්යථාපි ගිහී කාමභොගිනො’ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ ගිහීපාරුතං පාරුපිතබ්බං. යො පාරුපෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "134. තෙන ඛො පන සමයෙන ඡබ්බග්ගියා භික්ඛූ උභතොකාජං හරන්ති. මනුස්සා උජ්ඣායන්ති ඛීයන්ති විපාචෙන්ති: ‘සෙය්යථාපි රඤ්ඤො මුණ්ඩවට්ටීති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ උභතොකාජං හරිතබ්බං. යො හරෙය්ය ආපත්ති දුක්කටස්ස. අනුජානාමි භික්ඛවෙ එකතො කාජං අන්තරාකාජං සීසභාරං ඛන්ධභාරං කටිභාරං ඔලම්බකන්ති.”"
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 98,
            "pali": {
                "entries": [
                    {
                        "type": "paragraph",
                        "text": "135. තෙන ඛො පන සමයෙන භික්ඛූ දන්තකට්ඨං න ඛාදන්ති. මුඛං දුග්ගන්ධං හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“පඤ්චිමෙ භික්ඛවෙ, ආදීනවා දන්තකට්ඨස්ස අඛාදනෙ: අචක්ඛුස්සං, මුඛං දුග්ගන්ධං හොති, රසහරණියො න විසුජ්ඣන්ති, පිත්තං සෙම්හං භත්තං පරියොනන්ධති, භත්තමස්ස නච්ඡාදෙති. ඉමෙ ඛො භික්ඛවෙ පඤ්ච ආදීනවා දන්තකට්ඨස්ස අඛාදනෙ."
                    },
                    {
                        "type": "paragraph",
                        "text": "“පඤ්චිමෙ භික්ඛවෙ ආනිසංසා දන්තකට්ඨස්ස ඛාදනෙ: චක්ඛුස්සං, මුඛං න දුග්ගන්ධං හොති, රසහරණියො විසුජ්ඣන්ති, පිත්තං සෙම්හං භත්තං න පරියොනන්ධති, භත්තමස්ස ඡාදෙති. ඉමෙ ඛො භික්ඛවෙ පඤ්ච ආනිසංසා දන්තකට්ඨස්ස ඛාදනෙ. අනුජානාමි භික්ඛවෙ දන්තකට්ඨන්ති.”"
                    },
                    {
                        "type": "paragraph",
                        "text": "136. තෙන ඛො පන සමයෙන ඡබ්බග්ගියා භික්ඛූ දීඝානි දන්තකට්ඨානි ඛාදන්ති. තෙහෙව සාමණෙරං ආකොටෙන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ දීඝං දන්තකට්ඨං ඛාදිතබ්බං. යො ඛාදෙය්ය ආපත්ති දුක්කටස්ස. අනුජානාමි භික්ඛවෙ අට්ඨඞ්ගුලපරමං දන්තකට්ඨං, න ච තෙන සාමණෙරො ආකොටෙතබ්බො. යො ආකොටෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "137. තෙන ඛො පන සමයෙන අඤ්ඤතරස්ස භික්ඛුනො අතිමටාහකං දන්තකට්ඨං ඛාදන්තස්ස කණ්ඨෙ විලග්ගං හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ අතිමටාහකං දන්තකට්ඨං ඛාදිතබ්බං. යො ඛාදෙය්ය ආපත්ති දුක්කටස්ස. අනුජානාමි භික්ඛවෙ චතුරඞ්ගුලපච්ඡිමං දන්තකට්ඨන්ති.”"
                    },
                    {
                        "type": "paragraph",
                        "text": "138. තෙන ඛො පන සමයෙන ඡබ්බග්ගියා භික්ඛූ දායං ආලිම්පෙන්ති. මනුස්සා උජ්ඣායන්ති ඛීයන්ති විපාචෙන්ති: සෙය්යථාපි දවඩාහකා’ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ දායො ආලිම්පිතබ්බො. යො ආලිම්පෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "තෙන ඛො පන සමයෙන විහාරා තිණගහණා හොන්ති. දවඩාහෙ ඩය්හමානෙ විහාරා ඩය්හන්ති. භික්ඛූ කුක්කුච්චායන්ති පටග්ගිං දාතුං පරිත්තං කාතුං. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ දවඩාහෙ ඩය්හමානෙ පටග්ගිං දාතුං පරිත්තං කාතුන්ති.”"
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 100,
            "pali": {
                "entries": [
                    {
                        "type": "paragraph",
                        "text": "139. තෙන ඛො පන සමයෙන ඡබ්බග්ගියා භික්ඛූ රුක්ඛං අභිරුහන්ති. රුක්ඛා රුක්ඛං සඞ්කමන්ති. මනුස්සා උජ්ඣායන්ති ඛීයන්ති විපාචෙන්ති: ‘සෙය්යථාපි මක්කටා’ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ රුක්ඛො අභිරුහිතබ්බො. යො අභිරුහෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "තෙන ඛො පන සමයෙන අඤ්ඤතරස්ස භික්ඛුනො කොසලෙසු ජනපදෙ සාවත්ථිං ගච්ඡන්තස්ස අන්තරාමග්ගෙ හත්ථී පරියුට්ඨාති. අථ ඛො සො භික්ඛු රුක්ඛමූලං උපධාවිත්වා කුක්කුච්චායන්තො රුක්ඛං න අභිරුහි. සො හත්ථී අඤ්ඤෙන අගමාසි. අථ ඛො සො භික්ඛු සාවත්ථිං ගන්ත්වා භික්ඛූනං එතමත්ථං ආරොචෙසි. භික්ඛූ භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ සති කරණීයෙ පොරිසං රුක්ඛං අභිරුහිතුං ආපදාසු යාවදත්ථන්ති”."
                    },
                    {
                        "type": "paragraph",
                        "text": "140. තෙන ඛො පන සමයෙන **යමෙළුතෙකුලා** නාම භික්ඛූ ද්වෙ භාතිකා හොන්ති බ්රාහ්මණජාතිකා කල්යාණවාචා කල්යාණවාක්කරණා. තෙ යෙන භගවා තෙනුපසඞ්කමිංසු. උපසඞ්කමිත්වා භගවන්තං අභිවාදෙත්වා එකමන්තං නිසීදිංසු. එකමන්තං නිසින්නා ඛො තෙ භික්ඛූ භගවන්තං එතදවොචුං: “එතරහි භන්තෙ භික්ඛූ නානානාමා නානාගොත්තා නානාජච්චා නානාකුලා පබ්බජිතා. තෙ සකාය නිරුත්තියා බුද්ධවචනං දූසෙන්ති. හන්ද මයං භන්තෙ බුද්ධවචනං ඡන්දසො ආරොපෙමා”ති. විගරහි බුද්ධො භගවා. “කථං හි නාම තුම්හෙ මොඝපුරිසා එවං වක්ඛථ ‘හන්ද මයං භන්තෙ බුද්ධවචනං ඡන්දසො ආරොපෙමා’ති. නෙතං මොඝපුරිසා අප්පසන්නානං වා පසාදාය පසන්නානං වා භිය්යොභාවාය. අථ ඛ්වෙතං භික්ඛවෙ අප්පසන්නානං චෙව අප්පසාදාය පසන්නානඤ්ච එකච්චානං අඤ්ඤථත්තයා”ති. විගරහිත්වා ධම්මිං කථං කත්වා භික්ඛූ ආමන්තෙසි:"
                    },
                    {
                        "type": "paragraph",
                        "text": "“න භික්ඛවෙ බුද්ධවචනං ඡන්දසො ආරොපෙතබ්බං. යො ආරොපෙය්ය ආපත්ති දුක්කටස්ස. අනුජානාමි භික්ඛවෙ සකාය නිරුත්තියා බුද්ධවචනං පරියාපුණිතුන්ති”."
                    },
                    {
                        "type": "paragraph",
                        "text": "141. තෙන ඛො පන සමයෙන ඡබ්බග්ගියා භික්ඛූ ලොකායතං පරියාපුණන්ති. මනුස්සා උජ්ඣායන්ති ඛීයන්ති විපාචෙන්ති: ‘සෙය්යථාපි ගිහී කාමභොගිනො’ති. අස්සොසුං ඛො භික්ඛූ තෙසං මනුස්සානං උජ්ඣායන්තානං ඛීයන්තානං විපාචෙන්තානං. අථ ඛො තෙ භික්ඛූ භගවතො එතමත්ථං ආරොචෙසුං."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 102,
            "pali": {
                "entries": [
                    {
                        "type": "paragraph",
                        "text": "“අපි නු ඛො භික්ඛවෙ ලොකායතෙ සාරදස්සාවී ඉමස්මිං ධම්මවිනයෙ වුද්ධිං විරූළ්හිං වෙපුල්ලං ආපජ්ජෙය්යා”ති."
                    },
                    {
                        "type": "paragraph",
                        "text": "“නොහෙතං භන්තෙ”."
                    },
                    {
                        "type": "paragraph",
                        "text": "“ඉමස්මිං වා පන ධම්මවිනයෙ සාරදස්සාවී ලොකායතං පරියාපුණෙය්යා”ති."
                    },
                    {
                        "type": "paragraph",
                        "text": "“නොහෙතං භන්තෙ”."
                    },
                    {
                        "type": "paragraph",
                        "text": "“න භික්ඛවෙ ලොකායතං පරියාපුණිතබ්බං. යො පරියාපුණෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "තෙන ඛො පන සමයෙන ඡබ්බග්ගියා භික්ඛූ ලොකායතං වාචෙන්ති. මනුස්සා උජ්ඣායන්ති ඛීයන්ති විපාචෙන්ති: ‘සෙය්යථාපි ගිහී කාමභොගිනො’ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ ලොකායතං වාචෙතබ්බං. යො වාචෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "තෙන ඛො පන සමයෙන ඡබ්බග්ගියා භික්ඛූ තිරච්ඡානවිජ්ජං පරියාපුණන්ති. -පෙ- භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ තිරච්ඡානවිජ්ජා පරියාපුණිතබ්බා යො පරියාපුණෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "තෙන ඛො පන සමයෙන ඡබ්බග්ගියා භික්ඛූ තිරච්ඡානවිජ්ජං වාචෙන්ති. මනුස්සා උජ්ඣායන්ති ඛීයන්ති විපාචෙන්ති: ‘සෙය්යථාපි ගිහී කාමභොගිනො’ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ තිරච්ඡානවිජ්ජා වාචෙතබ්බා. යො වාචෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "142. තෙන ඛො පන සමයෙන භගවා මහතියා පරිසාය පරිවුතො ධම්මං දෙසෙන්තො ඛිපි. භික්ඛූ “ජීවතු භන්තෙ භගවා ජීවතු සුගතො”ති උච්චාසද්දං මහාසද්දං අකංසු. තෙන සද්දෙන ධම්මකථා අන්තරා අහොසි. අථ ඛො භගවා භික්ඛූ ආමන්තෙසි. “අපි නු ඛො භික්ඛවෙ ඛිපිතෙ ජීවාති වුත්තෙ තප්පච්චයා ජීවෙය්ය වා මරෙය්ය වා”ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 104,
            "pali": {
                "entries": [
                    {
                        "type": "paragraph",
                        "text": "“නොහෙතං භන්තෙ”."
                    },
                    {
                        "type": "paragraph",
                        "text": "“න භික්ඛවෙ ඛිපිතෙ ජීවාති වත්තබ්බො. යො වදෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "තෙන ඛො පන සමයෙන මනුස්සා භික්ඛූනං ඛිපිතෙ ‘ජීවථ භන්තෙ’ති වදන්ති. භික්ඛූ කුක්කුච්චායන්තා නාලපන්ති. මනුස්සා උජ්ඣායන්ති ඛීයන්ති විපාචෙන්ති: “කථං හි නාම සමණා සක්යපුත්තියා ජීවථ භන්තෙති වුච්චමානා නාලපිස්සන්තී’ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“ගිහී භික්ඛවෙ මඞ්ගලිකා. අනුජානාමි භික්ඛවෙ ගිහීනං ජීවථ භන්තෙති වුච්චමානෙන චිරං ජීවාති වත්තුන්ති”."
                    },
                    {
                        "type": "paragraph",
                        "text": "143. තෙන ඛො පන සමයෙන භගවා මහතියා පරිසාය පරිවුතො ධම්මං දෙසෙන්තො නිසින්නො හොති. අඤ්ඤතරෙන භික්ඛුනා ලසුනං ඛායිතං හොති. සො ‘මා භික්ඛූ බ්යාබාධිංසූ’ති එකමන්තං නිසීදි. අද්දසා ඛො භගවා තං භික්ඛුං එකමන්තං නිසින්නං. දිස්වාන භික්ඛූ ආමන්තෙසි. “කින්නු ඛො සො භික්ඛවෙ භික්ඛු එකමන්තං නිසින්නො”ති."
                    },
                    {
                        "type": "paragraph",
                        "text": "“එතෙන භන්තෙ භික්ඛුනා ලසුනං ඛායිතං. ‘සො මා භික්ඛූ ව්යබාධියිංසූ’ති එකමන්තං නිසින්නො”ති."
                    },
                    {
                        "type": "paragraph",
                        "text": "“අපි නු ඛො භික්ඛවෙ තං ඛාදිතබ්බං යං ඛාදිත්වා එවරූපාය ධම්මකථාය පරිබාහිරො{1} අස්සා”ති."
                    },
                    {
                        "type": "paragraph",
                        "text": "“නොහෙතං භන්තෙ”."
                    },
                    {
                        "type": "paragraph",
                        "text": "“න භික්ඛවෙ ලසුනං ඛාදිතබ්බං. යො ඛාදෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "තෙන ඛො පන සමයෙන ආයස්මතො සාරිපුත්තස්ස උදරවාතාබාධො හොති. අථ ඛො ආයස්මා මහාමොග්ගල්ලානො යෙනායස්මා සාරිපුත්තො තෙනුපසඞ්කමි. උපසඞ්කමිත්වා ආයස්මන්තං සාරිපුත්තං එතදවොච: “පුබ්බෙ තෙ ආවුසො සාරිපුත්, උදරවාතාබාධො කෙන ඵාසු හොතී”ති?"
                    },
                    {
                        "type": "paragraph",
                        "text": "“ලසුනෙන මෙ ආවුසො”ති."
                    },
                    {
                        "type": "paragraph",
                        "text": "භගවතො එතමත්ථං ආරොචෙසුං. “අනුජානාමි භික්ඛවෙ ආබාධප්පච්චයා ලසුනං ඛාදිතුං”ති."
                    }
                ],
                "footnotes": [
                    {
                        "type": "footnote",
                        "text": "1. පරිබාහියො - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 106,
            "pali": {
                "entries": [
                    {
                        "type": "paragraph",
                        "text": "144. තෙන ඛො පන සමයෙන භික්ඛූ ආරාමෙ තහං තහං පස්සාවං කරොන්ති. ආරාමො දුස්සති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ, එකමන්තං පස්සාවං කාතුන්ති”."
                    },
                    {
                        "type": "paragraph",
                        "text": "ආරාමො දුග්ගන්ධො හොති. “අනුජානාමි භික්ඛවෙ, පස්සාවකුම්භින්ති”."
                    },
                    {
                        "type": "paragraph",
                        "text": "දුක්ඛං නිසින්නා පස්සාවං කරොන්ති."
                    },
                    {
                        "type": "paragraph",
                        "text": "“අනුජානාමි භික්ඛවෙ, පස්සාවපාදුකන්ති” පස්සාවපාදුකා පාකටා හොන්ති. භික්ඛූ හිරියන්ති පස්සාවං කාතුං."
                    },
                    {
                        "type": "paragraph",
                        "text": "“අනුජානාමි භික්ඛවෙ පරික්ඛිපිතුං තයො පාකාරෙ: ඉට්ඨකාපාකාරං සිලාපාකාරං, දාරුපාකාරන්ති”."
                    },
                    {
                        "type": "paragraph",
                        "text": "පස්සාවකුම්භී අපාරුතා දුග්ගන්ධා හොති. “අනුජානාමි භික්ඛවෙ අපිධානන්ති”."
                    },
                    {
                        "type": "paragraph",
                        "text": "145. තෙන ඛො පන සමයෙන භික්ඛූ ආරාමෙ තහං තහං වච්චං කරොන්ති. ආරාමො දුස්සති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ, එකමන්තං වච්චං කාතුන්ති”."
                    },
                    {
                        "type": "paragraph",
                        "text": "ආරාමො දුග්ගන්ධො හොති. “අනුජානාමි භික්ඛවෙ, වච්චකූපන්ති”."
                    },
                    {
                        "type": "paragraph",
                        "text": "වච්චකූපස්ස කූලං ලුජ්ජති, “අනුජානාමි භික්ඛවෙ, චිනිතුං තයො චයෙ: ඉට්ඨකාචයං, සිලාචයං දාරුචයන්ති”."
                    },
                    {
                        "type": "paragraph",
                        "text": "වච්චකූපො නීචවත්ථුකො හොති. උදකෙන ඔත්ථරීයති."
                    },
                    {
                        "type": "paragraph",
                        "text": "“අනුජානාමි භික්ඛවෙ, උච්චවත්ථුකං කාතුන්ති”."
                    },
                    {
                        "type": "paragraph",
                        "text": "චයො පරිපතති. “අනුජානාමි භික්ඛවෙ, චිනිතුං, තයො චයෙ: ඉට්ඨකාචයං සිලාචයං, දාරුචයන්ති”."
                    },
                    {
                        "type": "paragraph",
                        "text": "ආරොහන්තා විහඤ්ඤන්ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 108,
            "pali": {
                "entries": [
                    {
                        "type": "paragraph",
                        "text": "“අනුජානාමි භික්ඛවෙ, තයො සොපාණෙ, ඉට්ඨකාසොපාණං සිලාසොපාණං දාරුසොපාණන්ති”."
                    },
                    {
                        "type": "paragraph",
                        "text": "ආරොහන්තා පරිපතන්ති. “අනුජානාමි භික්ඛවෙ, ආලම්බනබාහන්ති”. අන්තෙ නිසින්නා වච්චං කරොන්තා පරිපතන්ති."
                    },
                    {
                        "type": "paragraph",
                        "text": "“අනුජානාමි භික්ඛවෙ, සන්ථරිත්වා මජ්ඣෙ ඡිද්දං කත්වා වච්චං කාතුන්ති”."
                    },
                    {
                        "type": "paragraph",
                        "text": "දුක්ඛං නිසින්නා වච්චං කරොති."
                    },
                    {
                        "type": "paragraph",
                        "text": "“අනුජානාමි භික්ඛවෙ වච්චපාදුකන්ති”."
                    },
                    {
                        "type": "paragraph",
                        "text": "බහිද්ධා පස්සාවං කරොන්ති."
                    },
                    {
                        "type": "paragraph",
                        "text": "“අනුජානාමි භික්ඛවෙ පස්සාවදොණිකන්ති”."
                    },
                    {
                        "type": "paragraph",
                        "text": "අවලෙඛනකට්ඨං න හොති."
                    },
                    {
                        "type": "paragraph",
                        "text": "“අනුජානාමි භික්ඛවෙ අවලෙඛනකට්ඨන්ති”."
                    },
                    {
                        "type": "paragraph",
                        "text": "අවලෙඛනපිඨරො න හොති."
                    },
                    {
                        "type": "paragraph",
                        "text": "“අනුජානාමි භික්ඛවෙ අවලෙඛනපිඨරන්ති”."
                    },
                    {
                        "type": "paragraph",
                        "text": "වච්චකූපො අපාරුතො දුග්ගන්ධො හොති. “අනුජානාමි භික්ඛවෙ අපිධානන්ති”."
                    },
                    {
                        "type": "paragraph",
                        "text": "අජ්ඣොකාසෙ වච්චං කරොන්තා සීතෙනපි උණ්හෙනපි කිලමන්ති. “අනුජානාමි භික්ඛවෙ වච්චකුටින්ති”."
                    },
                    {
                        "type": "paragraph",
                        "text": "වච්චකුටියා කවාටං න හොති."
                    },
                    {
                        "type": "paragraph",
                        "text": "“අනුජානාමි භික්ඛවෙ, කවාටං, පිට්ඨිසඞ්ඝාටං{1}, උදුක්ඛලිකං, උත්තරපාසකං, අග්ගලවට්ටිං, කපිසීසකං, සූචිකං, ඝටිකං, තාලච්ඡිද්දං, ආවිඤ්ඡනච්ඡිද්දං, ආවිඤ්ඡනරජ්ජුන්ති”."
                    },
                    {
                        "type": "paragraph",
                        "text": "වච්චකුටියා තිණචුණ්ණං පරිපතති."
                    },
                    {
                        "type": "paragraph",
                        "text": "“අනුජානාමි භික්ඛවෙ ඔගුම්බෙත්වා උල්ලිත්තාවලිත්තං කාතුං, සෙතවණ්ණං කාළවණ්ණං ගෙරුකපරිකම්මං මාලාකම්මං ලතාකම්මං මකරදන්තකං පඤ්චපටිකං චීවරවංසං චීවරරජ්ජුන්ති”."
                    }
                ],
                "footnotes": [
                    {
                        "type": "footnote",
                        "text": "1. පිට්ඨසඞ්ඝාටං - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 110,
            "pali": {
                "entries": [
                    {
                        "type": "paragraph",
                        "text": "146. තෙන ඛො පන සමයෙන අඤ්ඤතරො භික්ඛු ජරාදුබ්බලො වච්චං කත්වා වුට්ඨහන්තො පරිපති{1} භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ, ඔලම්බකන්ති”."
                    },
                    {
                        "type": "paragraph",
                        "text": "වච්චකුටි අපරික්ඛිත්තා හොති."
                    },
                    {
                        "type": "paragraph",
                        "text": "“අනුජානාමි භික්ඛවෙ පරික්ඛිපිතුං තයො පාකාරෙ: ඉට්ඨකාපාකාරං සිලාපාකාරං දාරුපාකාරන්ති”."
                    },
                    {
                        "type": "paragraph",
                        "text": "කොට්ඨකො න හොති."
                    },
                    {
                        "type": "paragraph",
                        "text": "“අනුජානාමි භික්ඛවෙ, කොට්ඨකන්ති”."
                    },
                    {
                        "type": "paragraph",
                        "text": "කොට්ඨකො නීචවත්ථුකො හොති -පෙ- අනුජානාමි භික්ඛවෙ උච්චවත්ථුකං කාතුන්ති. චයො පරිපතති -පෙ- ආරොහන්තා විභඤ්ඤන්ති -පෙ- අනුජානාමි භික්ඛවෙ, තයො සොපාණෙති -පෙ- අනුජානාමි භික්ඛවෙ ආලම්බනබාහන්ති."
                    },
                    {
                        "type": "paragraph",
                        "text": "කොට්ඨකස්ස කවාටං න හොති."
                    },
                    {
                        "type": "paragraph",
                        "text": "“අනුජානාමි භික්ඛවෙ, කවාටං පිට්ඨිසඞ්ඝාටං{2} උදුක්ඛලිකං උත්තරපාසකං අග්ගලවට්ටිං කපිසීසකං සූචිකං ඝටිකං තාළච්ඡිද්දං ආවිඤ්ඡනච්ඡිද්දං ආවිඤ්ඡනරජ්ජුන්ති”."
                    },
                    {
                        "type": "paragraph",
                        "text": "කොට්ඨකෙ තිණචුණ්ණං පරිපතති."
                    },
                    {
                        "type": "paragraph",
                        "text": "“අනුජානාමි භික්ඛවෙ, ඔගුම්බෙත්වා උල්ලිත්තාවලිත්තං කාතුං: සෙතවණ්ණං කාළවණ්ණං ගෙරුකපරිකම්මං මාලාකම්මං ලතාකම්මං මකරදන්තකං පඤ්චපටිකන්ති."
                    },
                    {
                        "type": "paragraph",
                        "text": "පරිවෙනං චික්ඛල්ලං හොති."
                    },
                    {
                        "type": "paragraph",
                        "text": "“අනුජානාමි භික්ඛවෙ, මරුම්බං උපකිරිතුන්ති”."
                    },
                    {
                        "type": "paragraph",
                        "text": "න පරියාපුණන්ති."
                    },
                    {
                        "type": "paragraph",
                        "text": "“අනුජානාමි භික්ඛවෙ, පදරසිලං නික්ඛිපිතුන්ති”."
                    },
                    {
                        "type": "paragraph",
                        "text": "උදකං සන්තිට්ඨති."
                    },
                    {
                        "type": "paragraph",
                        "text": "“අනුජානාමි භික්ඛවෙ, උදකනිද්ධමනන්ති”."
                    },
                    {
                        "type": "paragraph",
                        "text": "ආචමනකුම්භී න හොති."
                    },
                    {
                        "type": "paragraph",
                        "text": "“අනුජානාමි භික්ඛවෙ, ආචමනකුම්භින්ති”."
                    },
                    {
                        "type": "paragraph",
                        "text": "ආචමනසරාවකො න හොති. “අනුජානාමි භික්ඛවෙ, ආචමනසරාවකන්ති”."
                    },
                    {
                        "type": "paragraph",
                        "text": "දුක්ඛං නිසින්නා ආචමෙන්ති."
                    },
                    {
                        "type": "paragraph",
                        "text": "“අනුජානාමි භික්ඛවෙ, ආචමනපාදුකන්ති”."
                    }
                ],
                "footnotes": [
                    {
                        "type": "footnote",
                        "text": "1. පරිපතති - මඡසං."
                    },
                    {
                        "type": "footnote",
                        "text": "2. පිට්ඨසඞ්ඝාටකං - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 112,
            "pali": {
                "entries": [
                    {
                        "type": "paragraph",
                        "text": "ආචමනපාදුකා පාකටා හොන්ති. භික්ඛූ හිරියන්ති ආචමෙතුං."
                    },
                    {
                        "type": "paragraph",
                        "text": "“අනුජානාමි භික්ඛවෙ පරික්ඛිපිතුං තයො පාකාරෙ: ඉට්ඨකාපාකාරං සිලාපාකාරං දාරුපාකාරන්ති”."
                    },
                    {
                        "type": "paragraph",
                        "text": "ආචමනකුම්භී අපාරුතා හොති. තිණචුණ්ණෙහි පි පංසුකෙහි පි ඔකිරීයති."
                    },
                    {
                        "type": "paragraph",
                        "text": "“අනුජානාමි භික්ඛවෙ අපිධානන්ති”."
                    },
                    {
                        "type": "paragraph",
                        "text": "147. තෙන ඛො පන සමයෙන ඡබ්බග්ගියා භික්ඛූ එවරූපං අනාචාරං ආචරන්ති: මාලාවච්ඡං රොපෙන්තිපි රොපාපෙන්තිපි, සිඤ්චන්තිපි සිඤ්චාපෙන්තිපි, ඔචිනන්තිපි ඔචිනාපෙන්තිපි, ගන්ථෙන්තිපි ගන්ථාපෙන්තිපි, එකතො වණ්ටිකමාලං කරොන්තිපි කාරාපෙන්තිපි, උභතොවණ්ටිකමාලං කරොන්තිපි කාරාපෙන්තිපි, මඤ්ජරිකං කරොන්තිපි කාරාපෙන්තිපි, විධූතිකං කරොන්තිපි කාරාපෙන්තිපි, වටංසකං කරොන්තිපි කාරාපෙන්තිපි, ආවෙළකං කරොන්තිපි කාරාපෙන්තිපි, උරච්ඡදං කරොන්තිපි කාරාපෙන්තිපි."
                    },
                    {
                        "type": "paragraph",
                        "text": "තෙ කුලිත්ථීනං කුලධීතානං කුලකුමාරීනං කුලසුණ්හානං කුලදාසීනං එකතො වණ්ටිකමාලං හරන්තිපි හරාපෙන්තිපි, උභතො වණ්ටිකමාලං හරන්තිපි හරාපෙන්තිපි, මඤ්ජරිකං හරන්තිපි හරාපෙන්තිපි, විධූතිකං හරන්තිපි හරාපෙන්තිපි, වටංසකං හරන්තිපි හරාපෙන්තිපි, ආවෙළකං හරන්තිපි හරාපෙන්තිපි, උරච්ඡදං හරන්තිපි හරාපෙන්තිපි."
                    },
                    {
                        "type": "paragraph",
                        "text": "තෙ කුලිත්ථීහි කුලධීතාහි කුලකුමාරීහි කුලසුණ්හාහි කුලදාසීහි සද්ධිං එකභාජනෙපි භුඤ්ජන්ති, එකථාලකෙපි පිවන්ති, එකාසනෙපි නිසීදන්ති, එකමඤ්චෙපි තුවට්ටෙන්ති, එකත්ථරණාපි තුවට්ටෙන්ති, එකපාවුරණාපි තුවට්ටෙන්ති, එකත්ථරණපාවුරණාපි තුවට්ටෙන්ති, විකාලෙපි භුඤ්ජන්ති, මජ්ජම්පි පිවන්ති, මාලාගන්ධවිලෙපනම්පි ධාරෙන්ති, නච්චන්තිපි, ගායන්තිපි, වාදෙන්තිපි, ලාසෙන්තිපි, නච්චන්තියාපි නච්චන්ති, නච්චන්තියාපි ගායන්ති, නච්චන්තියාපි වාදෙන්ති, නච්චන්තියාපි ලාසෙන්ති ගායන්තියාපි නච්චන්ති.... ගායන්ති... ලාසෙන්ති වාදෙන්තියාපි නච්චන්ති... ගායන්ති ... වාදෙන්ති... ලාසෙන්ති, ලාසෙන්තියාපි නච්චන්ති, ලාසෙන්තියාපි ගායන්ති, ලාසෙන්තියාපි වාදෙන්ති, ලාසෙන්තියාපි ලාසෙන්ති. අට්ඨපදෙපි කීළන්ති, දසපදෙපි කීළන්ති, ආකාසෙපි කීළන්ති, පරිහාරපථෙපි කීළන්ති,"
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 114,
            "pali": {
                "entries": [
                    {
                        "type": "paragraph",
                        "text": "සන්තිකායපි කීළන්ති, ඛලිකායපි කීළන්ති, ඝටිකායපි කීළන්ති, සලාකහත්ථෙනපි කීළන්ති, අක්ඛෙනපි කීළන්ති, පඞ්ගචීරෙනපි කීළන්ති, වඞ්කකෙනපි කීළන්ති, මොක්ඛචිකායපි කීළන්ති, චිඞ්ගුලකෙනපි කීළන්ති, පත්තාළ්හකෙනපි කීළන්ති, රථකෙනපි කීළන්ති, ධනුකෙනපි කීළන්ති, අක්ඛරිකායපි කීළන්ති, මනෙසිකායපි කීළන්ති, යථාවජ්ජෙනපි කීළන්ති, හත්ථිස්මිම්පි සික්ඛන්ති, අස්සස්මිම්පි සික්ඛන්ති, රථස්මිම්පි සික්ඛන්ති, ධනුස්මිම්පි සික්ඛන්ති, ථරුස්මිම්පි සික්ඛන්ති, හත්ථිස්සපි පුරතො ධාවන්ති, අස්සස්සපි පුරතො ධාවන්ති, රථස්සපි පුරතො ධාවන්ති. ධාවන්තිපි ආධාවන්තිපි, උස්සොළෙහන්තිපි{1}, අප්පොඨෙන්තිපි, නිබ්බුජ්ඣන්තිපි, මුට්ඨීහිපි යුජ්ඣන්ති, රඞ්ගමජ්ඣෙපි සඞ්ඝාටිං පත්ථරිත්වා නච්චන්තිං{2} එවං වදෙන්ති ‘ඉධ භගිනි නච්චස්සූ’ති නලාටිකම්පි දෙන්ති, විවිධම්පි අනාචාරං ආචරන්ති. භගවතො එතමත්ථං ආරොචෙසුං -පෙ- “න භික්ඛවෙ විවිධං අනාචාරං ආචරිතබ්බං. යො ආචරෙය්ය යථාධම්මො කාරෙතබ්බො”ති."
                    },
                    {
                        "type": "paragraph",
                        "text": "148. තෙන ඛො පන සමයෙන ආයස්මන්තෙ උරුවෙලකස්සපෙ පබ්බජිතෙ සඞ්ඝස්ස බහුං ලොහභණ්ඩං දාරුභණ්ඩං මත්තිකාභණ්ඩං උප්පන්නං හොති. අථ ඛො භික්ඛූනං එතදහොසි “කින්නු ඛො භගවතා ලොහභණ්ඩං අනුඤ්ඤාතං කිං අනනුඤ්ඤාතං, කිං දාරුභණ්ඩං අනුඤ්ඤාතං, කිං අනනුඤ්ඤාතං, කිං මත්තිකාභණ්ඩං අනුඤ්ඤාතං, කිං අනනුඤ්ඤාතන්ති”."
                    },
                    {
                        "type": "paragraph",
                        "text": "භගවතො එතමත්ථං ආරොචෙසුං. අථ ඛො භගවා එතස්මිං නිදානෙ එතස්මිං පකරණෙ ධම්මිං කථං කත්වා භික්ඛූ ආමන්තෙසි."
                    },
                    {
                        "type": "paragraph",
                        "text": "“අනුජානාමි භික්ඛවෙ ඨපෙත්වා පහරණිං සබ්බං ලොහභණ්ඩං, ඨපෙත්වා ආසන්දිං පල්ලඞ්කං දාරුපත්තං දාරුපාදුකං සබ්බං දාරුභණ්ඩං, ඨපෙත්වා කතකං ච කුම්භකාරිකඤ්ච සබ්බං මත්තිකාභණ්ඩන්ති”."
                    },
                    {
                        "type": "centered",
                        "text": "ඛුද්දක වත්ථුක්ඛන්ධකං පඤ්චමං{3}.",
                        "level": 1
                    }
                ],
                "footnotes": [
                    {
                        "type": "footnote",
                        "text": "1. උස්සෙළෙන්තිපි - මඡසං."
                    },
                    {
                        "type": "footnote",
                        "text": "2. නච්චකිං - මඡසං."
                    },
                    {
                        "type": "footnote",
                        "text": "3. ඛුද්දකවත්ථුක්ඛන්ධකො පඤ්චමො - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 116,
            "pali": {
                "entries": [
                    {
                        "type": "unindented",
                        "text": "තස්සුද්දානං:"
                    },
                    {
                        "type": "gatha",
                        "text": "1. රුක්ඛෙ ථම්භෙ ච කුඩ්ඩෙ ච අට්ටානෙ ගන්ධසුත්තියා\nවිග්ගය්හ මල්ලකො කච්ඡු ජරා ච පුථුපාණිකා.",
                        "level": 1
                    },
                    {
                        "type": "gatha",
                        "text": "2. වල්ලිකාපි ච පාමඞ්ගං කණ්ඨසුත්තං න ධාරයෙ\nකටි ඔවට්ටි කෙයූරං හත්ථාභරණ මුද්දිකා.",
                        "level": 1
                    },
                    {
                        "type": "gatha",
                        "text": "3. දීඝෙ කොච්ඡෙ ඵණෙ හත්ථෙ සිත්ථා උදකතෙලකෙ\nආදාසුද පත්තවණා ආලෙප මද්ද චුණ්ණනා",
                        "level": 1
                    },
                    {
                        "type": "gatha",
                        "text": "4. ලඤ්ඡෙන්ති අඞ්ගරාගඤ්ච මුඛරාගං තදූභයං\nචක්ඛුරොගං ගිරග්ගඤ්ච ආයතං සරබාහිරං.",
                        "level": 1
                    },
                    {
                        "type": "gatha",
                        "text": "5. අම්බපෙසි සකලෙහි අහි ඡින්දි ච චන්දනං\nඋච්චාවචා පත්තමූලං සුවණ්ණො බහලා වලී",
                        "level": 1
                    },
                    {
                        "type": "gatha",
                        "text": "6. චිත්රා දුස්සති දුග්ගන්ධො උණ්හෙ භිජ්ජිංසු මිඩ්ඪියා\nපරිභණ්ඩං තිණං චොළං මාලං කුණ්ඩොලිකාය ච.\nථවිකඤ්ච අංසබන්ධකං, තථා බන්ධනසුත්තකා",
                        "level": 1
                    },
                    {
                        "type": "gatha",
                        "text": "7. ඛිලෙ මඤ්චෙ ච පීඨෙ ච අංකෙ ඡත්තෙ පණාමනා\nතුම්බඝටී ඡවසීසං චලකානි පටිග්ගහො.",
                        "level": 1
                    },
                    {
                        "type": "gatha",
                        "text": "8. විප්ඵාලි දණ්ඩ සොවණ්ණං පත්තෙ පෙසි ච නාළිකා\nකිණ්ණං සත්තු සරිතඤ්ච මධුසිත්ථං සිපාටිකං.",
                        "level": 1
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 118,
            "pali": {
                "entries": [
                    {
                        "type": "gatha",
                        "text": "9. විකණ්ණං බන්ධි විසමං ඡමා ජිර පහොති ච\nකළිම්බං මොඝසුත්තඤ්ච අධොතල්ලං උපාහනා",
                        "level": 1
                    },
                    {
                        "type": "gatha",
                        "text": "10. අඞ්ගුලී පටිග්ගහඤ්ච විත්ථකං අංසබන්ධකා\nඅජ්ඣොකාසෙ නීචවත්ථු චයො චාපි විහඤ්ඤරෙ.",
                        "level": 1
                    },
                    {
                        "type": "gatha",
                        "text": "11. පරිපතති තිණචුණ්ණං උල්ලිත්තාවලිත්තකං\nසෙතං කාළකවණ්ණඤ්ච පරිකම්මඤ්ච ගෙරුකං",
                        "level": 1
                    },
                    {
                        "type": "gatha",
                        "text": "12. මාලාකම්මං ලතාකම්මං මකරදන්තක පට්ටිකා\nචීවරවංසං රජ්ජුඤ්ච අනුඤ්ඤාසි විනායකො",
                        "level": 1
                    },
                    {
                        "type": "gatha",
                        "text": "13. උජ්ඣිත්වා පක්කමන්ති ඛජ්ජති පරිභිජ්ජති.\nවිනිවෙඨියති කුඩ්ඩෙපි පත්තෙනාදාය ගච්ඡරෙ",
                        "level": 1
                    },
                    {
                        "type": "gatha",
                        "text": "14. ථවිකා බන්ධසුත්තඤ්ච බන්ධිත්වා ච උපාහනා\nඋපාහනත්ථවිකඤ්ච අංසබන්ධන සුත්තකං",
                        "level": 1
                    },
                    {
                        "type": "gatha",
                        "text": "15. උදකාකප්පියං මග්ගෙ පරිස්සාවනචොළකං\nධම්මකරකං ද්වෙ භික්ඛූ වෙසාලිං අගමා මුනි",
                        "level": 1
                    },
                    {
                        "type": "gatha",
                        "text": "16. දණ්ඩං ඔත්ථරකං තත්ථ අනුඤ්ඤාසි පරිස්සාවනං\nමකසෙහි පණීතෙන බහ්වාබාධා ච ජීවකො",
                        "level": 1
                    },
                    {
                        "type": "gatha",
                        "text": "17. චඞ්කමනං ජන්තාඝරං විසමෙ නීචවත්ථුකො\nතයො චයෙ විහඤ්ඤන්ති සොපාණාලම්බ වෙදිකං",
                        "level": 1
                    },
                    {
                        "type": "gatha",
                        "text": "18. අජ්ඣොකාසෙ තිණචුණ්ණං උල්ලිත්තාවලිත්තකං\nසෙතකං කාළවණ්ණඤ්ච පරිකම්මඤ්ච ගෙරුකං",
                        "level": 1
                    },
                    {
                        "type": "gatha",
                        "text": "19. මාලාකම්මං ලතාකම්මං මකරදන්තකපට්ටිකං\nවංසං චීවරරජ්ජුඤ්ච උච්චං ච වත්ථුකං කරෙ",
                        "level": 1
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 120,
            "pali": {
                "entries": [
                    {
                        "type": "gatha",
                        "text": "20. තයො සොපාණ බාහඤ්ච කවාටං පිට්ඨිසඞ්ඝාටං\nඋදුක්ඛලුත්තරපාසකං වට්ටිඤ්ච කපිසීසකං",
                        "level": 1
                    },
                    {
                        "type": "gatha",
                        "text": "21. සූචි ඝටි තාලච්ඡිද්දං ආවිඤ්ඡනඤ්ච රජ්ජුකං.\nමණ්ඩලං ධූමනෙත්තඤ්ච මජ්ඣෙ ච මුඛමත්තිකං",
                        "level": 1
                    },
                    {
                        "type": "gatha",
                        "text": "22. මත්තිකාදොණි දුග්ගන්ධො ඩහතී උදකාධානං\nසරාවකං ච සෙදෙති චික්ඛල්ලං ධොවි නිද්ධමනං",
                        "level": 1
                    },
                    {
                        "type": "gatha",
                        "text": "23. පීඨඤ්ච කොට්ඨකෙ කම්මං මරුම්බාසිලා නිද්ධමනං\nනග්ගා ඡමායං වස්සන්තෙ පටිච්ඡාදී තයො තහිං",
                        "level": 1
                    },
                    {
                        "type": "gatha",
                        "text": "24. උදපානං ලුජ්ජති ච වල්ලියා කායබන්ධනං\nතූලං කරකටං චක්කං බහූ භිජ්ජන්ති භාජනා",
                        "level": 1
                    },
                    {
                        "type": "gatha",
                        "text": "25. ලොහදාරු චම්මඛණ්ඩං සාලා තිණං පිධානි ච\nදොණිං චන්දනි පාකාරං චික්ඛල්ලං නිද්ධමනෙන ච",
                        "level": 1
                    },
                    {
                        "type": "gatha",
                        "text": "26. සීතිගතං පොක්ඛරණිං පුරාණඤ්ච නිල්ලෙඛනං.\nචාතුමාසං සයන්ති ච නමතකඤ්ච නධිට්ඨහෙ",
                        "level": 1
                    },
                    {
                        "type": "gatha",
                        "text": "27. ආසිත්තකං මළොරිකං භුඤ්ජන්තෙකං තුවට්ටිසුං\nවඩ්ඪො බොධි න අක්කමි ඝටං කතකං සම්මජ්ජනි",
                        "level": 1
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 122,
            "pali": {
                "entries": [
                    {
                        "type": "gatha",
                        "text": "28. සක්ඛරං කඨලඤ්චෙව ඵෙණකං පාදඝංසනිං\nවිධූපනං තාලවණ්ටං මකසං චාපි චාමරී",
                        "level": 1
                    },
                    {
                        "type": "gatha",
                        "text": "29. ඡත්තං විනා ච ආරාමෙ තයො සික්කාය සම්මති\nරොම සිත්ථා නඛා දීඝා ඡින්දන්තඞ්ගුලිකා දුක්ඛා",
                        "level": 1
                    },
                    {
                        "type": "gatha",
                        "text": "30. සලොහිතං පමාණඤ්ච වීසති දීඝකෙසතා\nඛුරං සීලං සිපාටිකං නමතකං ඛුරභණ්ඩකං",
                        "level": 1
                    },
                    {
                        "type": "gatha",
                        "text": "31. මස්සුං කප්පෙන්ති වඩ්ඪෙන්ති ගොලොමි චතුරස්සකං\nපරිමුඛං අඩ්ඪුරකඤ්ච දාඨි සම්බාධසංහරෙ",
                        "level": 1
                    },
                    {
                        "type": "gatha",
                        "text": "32. ආබාධා කත්තරි වණො දීඝං සක්ඛරිකාය\nපලිතං ථකිතං උච්චා ලොහභණ්ඩඤ්ජනී චයා;",
                        "level": 1
                    },
                    {
                        "type": "gatha",
                        "text": "33. පල්ලත්ථිකං ච ආයොගො වටං සලාකබන්ධනං\nකලාබුකං දෙඩ්ඩුභකං මුරජං මද්දවීණකං",
                        "level": 1
                    },
                    {
                        "type": "gatha",
                        "text": "34. පට්ටිකං සූකරන්තඤ්ච දසා මුරජ වෙණිතා\nඅන්තො සොභං ගණකඤ්චෙව පවනන්තොපි ජීරති.",
                        "level": 1
                    },
                    {
                        "type": "gatha",
                        "text": "35. වීඨෙ ගණ්ඨි ච පාසකං{1} ඵලකන්තෙ ච ඔගහෙ\nගිහීනිවත්ථං හත්ථිසොණ්ඩං මච්ඡකං චතුකණ්ණකං.",
                        "level": 1
                    }
                ],
                "footnotes": [
                    {
                        "type": "footnote",
                        "text": "1. ගණ්ඨිකං උච්චාවචං ච - සී. මු."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 124,
            "pali": {
                "entries": [
                    {
                        "type": "gatha",
                        "text": "36. තාලවණ්ටං සතවල්ලිං සාවෙල්ලිං ගිහිපාරුතං\nඋභතොකාජං{1} න හරෙය්ය දන්තකට්ඨං ආකොටනං.",
                        "level": 1
                    },
                    {
                        "type": "gatha",
                        "text": "37. කණ්ඨෙ විලග්ගං දායඤ්ච පටග්ගි රුක්ඛ හත්ථිනා\nයමෙළු ලොකායතකං පරියාපුණිංසු වාචයුං.",
                        "level": 1
                    },
                    {
                        "type": "gatha",
                        "text": "38. තිරච්ඡවිජ්ජා වාචනා{2} ඛිපි මඞ්ගල ලසුණං ච{3}\nවාතාබාධො දුස්සති ච දුග්ගන්ධො දුක්ඛපාදුකා.",
                        "level": 1
                    },
                    {
                        "type": "gatha",
                        "text": "39. හිරීයන්ති අපාරු{4} දුග්ගන්ධො තහං තහං කරොන්ති ච\nදුග්ගන්ධො කූපං ලුජ්ජති උච්චවත්ථු චයෙපි{5} ච.",
                        "level": 1
                    },
                    {
                        "type": "gatha",
                        "text": "40. සොපාණාලම්බණ බාහා අන්තෙ දුක්ඛඤ්ච පාදුකා\nබහිද්ධා දොණි කට්ඨඤ්ච පිඨරො ච අපාරුතො",
                        "level": 1
                    },
                    {
                        "type": "gatha",
                        "text": "41. වච්චකුටී කවාටඤ්ච පිට්ඨසඞ්ඝාටමෙව ච\nඋදුක්ඛලුත්තරපාසො වට්ටිං ච කපිසීසකං.",
                        "level": 1
                    },
                    {
                        "type": "gatha",
                        "text": "42. සූචි ඝටි තාලච්ඡිද්දං ආවිඤ්ඡනච්ඡිද්දමෙව ච\nරජ්ජු උල්ලිත්තාවලිත්තං සෙතවණ්ණඤ්ච කාළකං.",
                        "level": 1
                    },
                    {
                        "type": "gatha",
                        "text": "43. මාලාකම්මං ලතාකම්මං මකරං පඤ්චපට්ටිකං\nචීවරවංසං රජ්ජුං ච ජරා දුබ්බල පාකාරං.",
                        "level": 1
                    },
                    {
                        "type": "gatha",
                        "text": "44. පරිවෙණෙ චාපි{6} තත්ථෙව මරුම්බං පදරසිලා\nසන්තිට්ඨති නිද්ධමනං කුම්භිඤ්චාපි සරාවකං.",
                        "level": 1
                    },
                    {
                        "type": "gatha",
                        "text": "45. දුක්ඛං හිරි අපිධානං අනාචාරඤ්ච ආචරුං\nලොහභණ්ඩං අනුඤ්ඤාසි ඨපයිත්වා පහරණිං.",
                        "level": 1
                    }
                ],
                "footnotes": [
                    {
                        "type": "footnote",
                        "text": "1. සංවෙල්ලි උභතො කාජං - සීමු."
                    },
                    {
                        "type": "footnote",
                        "text": "2. තිරච්ඡාන කථා විජ්ජා - සීමු"
                    },
                    {
                        "type": "footnote",
                        "text": "3. ඛාදි ච - සීමු."
                    },
                    {
                        "type": "footnote",
                        "text": "4. පාරු - සීමු."
                    },
                    {
                        "type": "footnote",
                        "text": "5. චයො ච - සීමු."
                    },
                    {
                        "type": "footnote",
                        "text": "6. කොට්ඨකෙ චාපි - සීමු."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 126,
            "pali": {
                "entries": [
                    {
                        "type": "gatha",
                        "text": "46. ඨපයිත්වා සන්දිපල්ලඞ්කං දාරුපත්තඤ්ච පාදුකං\nසබ්බං දාරුමයං භණ්ඩං අනුඤ්ඤාසි මහාමුනි",
                        "level": 1
                    },
                    {
                        "type": "gatha",
                        "text": "47. කතකං කුම්භකාරඤ්ච ඨපයිත්වා තථාගතො\nසබ්බම්පි මත්තිකාභණ්ඩං අනුඤ්ඤාසි අනුකම්පකො",
                        "level": 1
                    },
                    {
                        "type": "gatha",
                        "text": "48. යස්ස වත්ථුස්ස නිද්දෙසො පුරිමෙන සමම්පි ච\nතංපි සංඛිත්තමුද්දානෙ නයතො තං විජානියා.",
                        "level": 1
                    },
                    {
                        "type": "gatha",
                        "text": "49. එවං දසසතා වත්ථූ විනයෙ ඛුද්දකවත්ථුකෙ\nසද්ධම්මට්ඨිතියා චෙව පෙසලානං චනුග්ගහො",
                        "level": 1
                    },
                    {
                        "type": "gatha",
                        "text": "50. සුසික්ඛිතො විනයධරො හිතචිත්තො සුපෙසලො\nපදීපකරණො{1} ධීරො පූජාරහො බහුස්සුතොති.",
                        "level": 1
                    },
                    {
                        "type": "centered",
                        "text": "උද්දානං නිට්ඨිතං.",
                        "level": 1
                    }
                ],
                "footnotes": [
                    {
                        "type": "footnote",
                        "text": "1. පදීපකාරකො - සීමු."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 128,
            "pali": {
                "entries": [
                    {
                        "type": "centered",
                        "text": "6.",
                        "level": 2
                    },
                    {
                        "type": "heading",
                        "text": "සෙනාසනක්ඛන්ධකං",
                        "level": 3
                    },
                    {
                        "type": "paragraph",
                        "text": "1. තෙන සමයෙන බුද්ධො භගවා රාජගහෙ විහරති වෙළුවනෙ කලන්දකනිවාපෙ. තෙන ඛො පන සමයෙන භගවතා භික්ඛූනං සෙනාසනං අපඤ්ඤත්තං හොති. තෙ ච{1} භික්ඛූ තහං තහං{2} විහරන්ති අරඤ්ඤෙ රුක්ඛමූලෙ පබ්බතෙ කන්දරායං ගිරිගුහායං{3} සුසානෙ වනපත්ථෙ, අජ්ඣොකාසෙ පලාලපුඤ්ජෙ. තෙ කාලස්සෙව තතො තතො උපනික්ඛමන්ති අරඤ්ඤා රුක්ඛමූලා පබ්බතා කන්දරා ගිරිගුහා සුසානා වනපත්ථා අජ්ඣොකාසා පලාලපුඤ්ජා, පාසාදිකෙන අභික්කන්තෙන පටික්කන්තෙන ආලොකිතෙන විලොකිතෙන සම්මිඤ්ජිතෙන පසාරිතෙන ඔක්ඛිත්තචක්ඛූඉරියාපථසම්පන්නා."
                    },
                    {
                        "type": "paragraph",
                        "text": "2. තෙන ඛො පන සමයෙන රාජගහකො සෙට්ඨී කාලස්සෙව උය්යානං අගමාසි. අද්දසා ඛො රාජගහකො සෙට්ඨී තෙ භික්ඛූ කාලස්සෙව තතො තතො උපනික්ඛමන්තෙ අරඤ්ඤා රුක්ඛමූලා පබ්බතා කන්දරා ගිරිගුහා සුසානා වනපත්ථා අජ්ඣොකාසා පලාලපුඤ්ජා, පාසාදිකෙන අභික්කන්තෙන පටික්කන්තෙන ආලොකිතෙන විලොකිතෙන සම්මිඤ්ජිතෙන පසාරිතෙන ඔක්ඛිත්තචක්ඛූ ඉරියාපථසම්පන්නෙ. දිස්වානස්ස චිත්තං පසීදි. අථ ඛො රාජගහකො සෙට්ඨී යෙන තෙ භික්ඛූ තෙනුපසඞ්කමි. උපසඞ්කමිත්වා තෙ භික්ඛූ එතදවොච: “සචාහං භන්තෙ විහාරෙ කාරාපෙය්යං වසෙය්යාථ මෙ විහාරෙසූති”."
                    },
                    {
                        "type": "paragraph",
                        "text": "3. ‘න ඛො ගහපති භගවතා විහාරා අනුඤ්ඤාතා’ති. ‘තෙන හි භන්තෙ භගවන්තං පටිපුච්ඡිත්වා මම ආරොචෙය්යාථා’ති."
                    },
                    {
                        "type": "paragraph",
                        "text": "‘එවං ගහපතී’ති ඛො තෙ භික්ඛූ රාජගහකස්ස සෙට්ඨිස්ස පටිස්සුත්වා යෙන භගවා තෙනුපසඞ්කමිංසු. උපසඞ්කමිත්වා භගවන්තං අභිවාදෙත්වා එකමන්තං නිසීදිංසු. එකමන්තං නිසින්නා ඛො තෙ භික්ඛූ භගවන්තං එතදවොචුං: ‘රාජගහකො භන්තෙ සෙට්ඨී විහාරෙ කාරෙතුකාමො{4} කථන්නු ඛො භන්තෙ පටිපජ්ජිතබ්බන්ති’. අථ ඛො භගවා එතස්මිං නිදානෙ එතස්මිං පකරණෙ ධම්මිං කථං කත්වා භික්ඛූ ආමන්තෙසි: “අනුජානාමි භික්ඛවෙ පඤ්ච ලෙනානි විහාරං අඩ්ඪයොගං පාසාදං හම්මියං ගුහාති.”"
                    },
                    {
                        "type": "paragraph",
                        "text": "අථ ඛො තෙ භික්ඛූ යෙන රාජගහකො සෙට්ඨී තෙනුපසඞ්කමිංසු. උපසඞ්කමිත්වා රාජගහකං සෙට්ඨිං එතදවොචුං: “අනුඤ්ඤාතා ඛො ගහපති භගවතා විහාරා යස්ස’දානි කාලං මඤ්ඤසී”ති. අථ ඛො රාජගහකො සෙට්ඨී එකාහෙනෙව සට්ඨි විහාරෙ පතිට්ඨාපෙසි."
                    }
                ],
                "footnotes": [
                    {
                        "type": "footnote",
                        "text": "1. තෙ ධ - මඡසං."
                    },
                    {
                        "type": "footnote",
                        "text": "2. තහිං තහිං - ස්යා."
                    },
                    {
                        "type": "footnote",
                        "text": "3. කන්දරාය ගිරිගුහාය - සී"
                    },
                    {
                        "type": "footnote",
                        "text": "4. කාරාපෙතුකාමො - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 130,
            "pali": {
                "entries": [
                    {
                        "type": "paragraph",
                        "text": "4. අථ ඛො රාජගහකො සෙට්ඨී තෙ සට්ඨි විහාරෙ පරියොසාපෙත්වා යෙන භගවා තෙනුපසඞ්කමි. උපසඞ්කමිත්වා භගවන්තං අභිවාදෙත්වා එකමන්තං නිසීදි. එකමන්තං නිසින්නො ඛො රාජගහකො සෙට්ඨී භගවන්තං එතදවොච: “අධිවාසෙතු මෙ භන්තෙ භගවා ස්වාතනාය භත්තං සද්ධිං භික්ඛුසඞ්ඝෙනා”ති. අධිවාසෙසි භගවා තුණ්හීභාවෙන. අථ ඛො රාජගහකො සෙට්ඨී භගවතො අධිවාසනං විදිත්වා උට්ඨායාසනා භගවන්තං අභිවාදෙත්වා පදක්ඛිණං කත්වා පක්කාමි."
                    },
                    {
                        "type": "paragraph",
                        "text": "අථ ඛො රාජගහකො සෙට්ඨී තස්සා රත්තියා අච්චයෙන පණීතං ඛාදනීයං භොජනීයං පටියාදාපෙත්වා භගවතො කාලං ආරොචාපෙසි ‘කාලො භන්තෙ නිට්ඨිතං භත්තන්ති’. අථ ඛො භගවා පුබ්බන්හසමයං නිවාසෙත්වා පත්තචීවරමාදාය යෙන රාජගහකස්ස සෙට්ඨිස්ස නිවෙසනං තෙනුපසඞ්කමි. උපසඞ්කමිත්වා පඤ්ඤත්තෙ ආසනෙ නිසීදි සද්ධිං භික්ඛුසඞ්ඝෙන. අථ ඛො රාජගහකො සෙට්ඨී බුද්ධපමුඛං භික්ඛුසඞ්ඝං පණීතෙන ඛාදනීයෙන භොජනීයෙන සහත්ථා සන්තප්පෙත්වා සම්පවාරෙත්වා භගවන්තං භුත්තාවිං ඔනීතපත්තපාණිං එකමන්තං නිසීදි. එකමන්තං නිසින්නො ඛො රාජගහකො සෙට්ඨී භගවන්තං එතදවොච: “එතෙ මෙ භන්තෙ සට්ඨිවිහාරා පුඤ්ඤත්ථිකෙන සග්ගත්ථිකෙන කාරාපිතා, කථාහං භන්තෙ තෙසු විහාරෙසු පටිපජ්ජාමී”ති."
                    },
                    {
                        "type": "paragraph",
                        "text": "“තෙන හි ත්වං ගහපති තෙ සට්ඨි විහාරෙ ආගතානාගතස්ස චාතුද්දිසස්ස සඞ්ඝස්ස පතිට්ඨාපෙහී”ති."
                    },
                    {
                        "type": "paragraph",
                        "text": "“එවං භන්තෙ”ති ඛො රාජගහකො සෙට්ඨී භගවතො පටිස්සුත්වා තෙ සට්ඨි විහාරෙ ආගතානාගතස්ස චාතුද්දිසස්ස සඞ්ඝස්ස පතිට්ඨාපෙසි."
                    },
                    {
                        "type": "paragraph",
                        "text": "5. අථ ඛො භගවා රාජගහකං සෙට්ඨිං ඉමාහි ගාථාහි අනුමොදි:"
                    },
                    {
                        "type": "gatha",
                        "text": "සීතං උණ්හං පටිහන්ති තතො වාලමීගානි ච\nසිරිංසපෙ{1} ච මකසෙ සිසිරෙ චාපි වුට්ඨියො.",
                        "level": 1
                    },
                    {
                        "type": "gatha",
                        "text": "තතො වාතාතපො ඝොරෙ සඤ්ජාතො පටිහඤ්ඤති\nලෙනත්ථඤ්ච සුඛත්ථඤ්ච ඣායිතුං ච විපස්සිතුං.",
                        "level": 1
                    }
                ],
                "footnotes": [
                    {
                        "type": "footnote",
                        "text": "1. සරිසපෙ - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 132,
            "pali": {
                "entries": [
                    {
                        "type": "gatha",
                        "text": "විහාරදානං සඞ්ඝස්ස අග්ගං බුද්ධෙන වණ්ණිතං\nතස්මා හි පණ්ඩිතො පොසො සම්පස්සං අත්ථමත්තනො",
                        "level": 1
                    },
                    {
                        "type": "gatha",
                        "text": "විහාරෙ කාරයෙ රම්මෙ වාසයෙත්ථ බහුස්සුතෙ\nතෙසං අන්නඤ්ච පානඤ්ච වත්ථසෙනාසනානි ච",
                        "level": 1
                    },
                    {
                        "type": "gatha",
                        "text": "දදෙය්ය උජුභූතෙසු විප්පසන්නෙන චෙතසා\nතෙ තස්ස ධම්මං දෙසෙන්ති සබ්බදුක්ඛාපනූදනං\nයං සො ධම්මං ඉධඤ්ඤාය පරිනිබ්බාති අනාසවො ති.",
                        "level": 1
                    },
                    {
                        "type": "paragraph",
                        "text": "අථ ඛො භගවා රාජගහකං සෙට්ඨිං ඉමාහි ගාථාහි අනුමොදිත්වා උට්ඨායාසනා පක්කාමි."
                    },
                    {
                        "type": "paragraph",
                        "text": "6. අස්සොසුං ඛො මනුස්සා “භගවතා කිර විහාරා අනුඤ්ඤාතා”ති සක්කච්චං විහාරෙ කාරාපෙන්ති. තෙ විහාරා අකවාටකා හොන්ති. අහීපි විච්ඡිකාපි සතපදියොපි පවිසන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ කවාටන්ති.”"
                    },
                    {
                        "type": "paragraph",
                        "text": "භිත්තිච්ඡිද්දං කරිත්වා වල්ලියා පි රජ්ජුයා පි කවාටං බන්ධන්ති. උන්දුරෙහිපි උපචිකාහිපි ඛජ්ජන්ති. ඛයිතබන්ධනානි කවාටානි පතන්ති{1}. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ පිට්ඨිසඞ්ඝාටං උදුක්ඛලිකං උත්තරපාසකන්ති.”"
                    },
                    {
                        "type": "paragraph",
                        "text": "කවාටා න ඵස්සීයන්ති{2} භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ ආවිඤ්ජනරජ්ජුන්ති.”"
                    },
                    {
                        "type": "paragraph",
                        "text": "කවාටා න ථකීයන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ අග්ගලවට්ටිං කපිසීසකං සූචිකං ඝටිකන්ති.”"
                    },
                    {
                        "type": "paragraph",
                        "text": "තෙන ඛො පන සමයෙන භික්ඛූ න සක්කොන්ති කවාටං අවාපුරිතුං?{3} භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ තාලච්ඡිද්දං තීණි තාලානි ලොහතාලං කට්ඨතාලං විසාණතාලන්ති.”"
                    },
                    {
                        "type": "paragraph",
                        "text": "යෙ පි තෙ උග්ඝාටෙත්වා පවිසන්ති විහාරා අගුත්තා හොන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ යන්තකං සූචිකන්ති.”"
                    }
                ],
                "footnotes": [
                    {
                        "type": "footnote",
                        "text": "1. පටන්ති - සීමු."
                    },
                    {
                        "type": "footnote",
                        "text": "2. ඵුසීයන්ති - මඡසං."
                    },
                    {
                        "type": "footnote",
                        "text": "3. අපාපුරිතුං - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 134,
            "pali": {
                "entries": [
                    {
                        "type": "paragraph",
                        "text": "තෙන ඛො පන සමයෙන විහාරා තිණච්ඡදනා හොන්ති. සීතකාලෙ සීතා උණ්හකාලෙ උණ්හා. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ ඔගුම්බෙත්වා උල්ලිත්තාවලිත්තං කාතුන්ති.”"
                    },
                    {
                        "type": "paragraph",
                        "text": "8. තෙන ඛො පන සමයෙන විහාරා අවාතපානකා{1} හොන්ති අචක්ඛුස්සා දුග්ගන්ධා. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ තීණි වාතපානානි: වෙදිකාවාතපානං ජාලවාතපානං සලාකවාතපානන්ති.”"
                    },
                    {
                        "type": "paragraph",
                        "text": "වාතපානන්තරිකාය කාලකාපි වග්ගුලියොපි පවිසන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ වාතපානචක්කලිකංති.”"
                    },
                    {
                        "type": "paragraph",
                        "text": "චක්කලිකන්තරිකායපි කාලකාපි වග්ගුලියොපි පවිසන්ති -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ වාතපානකවාටකං වාතපානභිසිකංති.”"
                    },
                    {
                        "type": "paragraph",
                        "text": "9. තෙන ඛො පන සමයෙන භික්ඛූ ඡමායං සයන්ති. ගත්තානිපි චීවරානිපි පංසුකිතානි හොන්ති භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ තිණසන්ථාරකන්ති.”"
                    },
                    {
                        "type": "paragraph",
                        "text": "තිණසන්ථාරකො උන්දුරෙහිපි උපචිකාහිපි ඛජ්ජති -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ මිඪින්ති.”"
                    },
                    {
                        "type": "paragraph",
                        "text": "මිඪියා ගත්තානි දුක්ඛා හොන්ති -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ බිදලමඤ්චකන්ති.”"
                    },
                    {
                        "type": "paragraph",
                        "text": "10. තෙන ඛො පන සමයෙන සඞ්ඝස්ස සොසානිකො මසාරකො මඤ්චො උප්පන්නො හොති භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ මසාරකං මඤ්චන්ති.”"
                    },
                    {
                        "type": "paragraph",
                        "text": "මසාරකං පීඨං උප්පන්නං හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ මසාරකං පීඨන්ති.”"
                    }
                ],
                "footnotes": [
                    {
                        "type": "footnote",
                        "text": "1. අවාතපානිකා - සීමු."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 136,
            "pali": {
                "entries": [
                    {
                        "type": "paragraph",
                        "text": "තෙන ඛො පන සමයෙන සඞ්ඝස්ස සොසානිකො බුන්දිකාබද්ධො මඤ්චො උප්පන්නො හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ බුන්දිකාබද්ධං මඤ්චන්ති.”"
                    },
                    {
                        "type": "paragraph",
                        "text": "බුන්දිකාබද්ධං පීඨං උප්පන්නං හොති -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ බුන්දිකාබද්ධං පීඨන්ති.”"
                    },
                    {
                        "type": "paragraph",
                        "text": "තෙන ඛො පන සමයෙන සඞ්ඝස්ස සොසානිකො කුළීරපාදකො මඤ්චො උප්පන්නො හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ කුළීරපාදකං මඤ්චන්ති.”"
                    },
                    {
                        "type": "paragraph",
                        "text": "කුළීරපාදකං පීඨං උප්පන්නං හොති."
                    },
                    {
                        "type": "paragraph",
                        "text": "“අනුජානාමි භික්ඛවෙ කුළීරපාදකං පීඨන්ති.”"
                    },
                    {
                        "type": "paragraph",
                        "text": "තෙන ඛො පන සමයෙන සඞ්ඝස්ස සොසානිකො ආහච්චපාදකො මඤ්චො උප්පන්නො හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ ආහච්චපාදකං මඤ්චන්ති.”"
                    },
                    {
                        "type": "paragraph",
                        "text": "ආහච්චපාදකං පීඨං උප්පන්නං හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ ආහච්චපාදකං පීඨන්ති.”"
                    },
                    {
                        "type": "paragraph",
                        "text": "11. තෙන ඛො පන සමයෙන සඞ්ඝස්ස ආසන්දිකො උප්පන්නො හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ ආසන්දිකන්ති.”"
                    },
                    {
                        "type": "paragraph",
                        "text": "උච්චකො ආසන්දිකො උප්පන්නො හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ උච්චකම්පි ආසන්දිකන්තී.”"
                    },
                    {
                        "type": "paragraph",
                        "text": "සත්තඞ්ගො උප්පන්නො හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ සත්තඞ්ගන්ති.”"
                    },
                    {
                        "type": "paragraph",
                        "text": "උච්චකො සත්තඞ්ගො උප්පන්නො හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ උච්චකම්පි සත්තඞ්ගන්ති.”"
                    },
                    {
                        "type": "paragraph",
                        "text": "භද්දපීඨං උප්පන්නං හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ භද්දපීඨන්ති.”"
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 138,
            "pali": {
                "entries": [
                    {
                        "type": "paragraph",
                        "text": "පීඨිකා{1} උප්පන්නා හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ පීඨිකන්ති.”"
                    },
                    {
                        "type": "paragraph",
                        "text": "එලකපාදකං පීඨං උප්පන්නං හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ එලකපාදකං පීඨන්ති.”"
                    },
                    {
                        "type": "paragraph",
                        "text": "ආමලකවට්ටිකපීඨං{2} උප්පන්නං හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ ආමලකවට්ටිකං පීඨන්ති.”"
                    },
                    {
                        "type": "paragraph",
                        "text": "ඵලකං උප්පන්නං හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ ඵලකන්ති.”"
                    },
                    {
                        "type": "paragraph",
                        "text": "කොච්ඡං උප්පන්නං හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ කොච්ඡන්ති.”"
                    },
                    {
                        "type": "paragraph",
                        "text": "පලාලපීඨං උප්පන්නං හොති. භගවතො එතමත්ථං ආරොචෙසුං ."
                    },
                    {
                        "type": "paragraph",
                        "text": "“අනුජානාමි භික්ඛවෙ පලාලපීඨන්ති.”"
                    },
                    {
                        "type": "paragraph",
                        "text": "12. තෙන ඛො පන සමයෙන ඡබ්බග්ගියා භික්ඛූ උච්චෙ මඤ්චෙ සයන්ති. මනුස්සා විහාරචාරිකං ආහිණ්ඩන්තා පස්සිත්වා උජ්ඣායන්ති ඛීයන්ති විපාචෙන්ති ‘සෙය්යථාපි ගිහීකාමභොගිනො’ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ උච්චෙ මඤ්චෙ සයිතබ්බං යො යෙය්ය, ආපත්ති දුක්කටස්සා”ති."
                    },
                    {
                        "type": "paragraph",
                        "text": "තෙන ඛො පන සමයෙන අඤ්ඤතරො භික්ඛු නීචෙ මඤ්චෙ සයන්තො අහිනා දට්ඨො හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ මඤ්චපටිපාදකන්ති.”"
                    },
                    {
                        "type": "paragraph",
                        "text": "තෙන ඛො පන සමයෙන ඡබ්බග්ගියා භික්ඛූ උච්චෙ මඤ්චපටිපාදකෙ ධාරෙන්ති. සහ මඤ්චපටිපාදකෙහි පලොඨෙන්ති{3} -පෙ-"
                    },
                    {
                        "type": "paragraph",
                        "text": "“න භික්ඛවෙ උච්චා පටිපාදකා ධාරෙතබ්බා. යො ධාරෙය්ය ආපත්ති දුක්කටස්ස. අනුජානාමි භික්ඛවෙ අට්ඨඞ්ගුලපරමං මඤ්චපටිපාදකන්ති.”"
                    }
                ],
                "footnotes": [
                    {
                        "type": "footnote",
                        "text": "1. පිට්ඨිකා - සීමු"
                    },
                    {
                        "type": "footnote",
                        "text": "2. ආමණ්ඩකවණ්ටික පීඨං - මඡසං. සීමු."
                    },
                    {
                        "type": "footnote",
                        "text": "3. පවෙධෙන්ති - මඡසං, ස්යා"
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 140,
            "pali": {
                "entries": [
                    {
                        "type": "paragraph",
                        "text": "13. තෙන ඛො පන සමයෙන සඞ්ඝස්ස සුත්තං උප්පන්නං හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ මඤ්චං වෙතුන්ති.”"
                    },
                    {
                        "type": "paragraph",
                        "text": "අඞ්ගානි බහුං සුත්තං පරියාදියන්ති -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ අඞ්ගෙ විජ්ඣිත්වා අට්ඨපාදකං වෙතුන්ති.”"
                    },
                    {
                        "type": "paragraph",
                        "text": "චොළකං උප්පන්නං හොති -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ චිලිමිකා{1} කාතුන්ති.”"
                    },
                    {
                        "type": "paragraph",
                        "text": "තූලිකා උප්පන්නා හොති -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ විජටෙත්වා බිබ්බොහනං කාතුං. තීණි තූලානි රුක්ඛතූලං ලතාතූලං පොටකිතූලන්ති.”"
                    },
                    {
                        "type": "paragraph",
                        "text": "තෙන ඛො පන සමයෙන ඡබ්බග්ගියා භික්ඛූ අඩ්ඪකායිකානි බිම්බොහනානි ධාරෙන්ති. මනුස්සා විහාරචාරිකං ආහිණ්ඩන්තා පස්සිත්වා උජ්ඣායන්ති ඛීයන්ති විපාචෙන්ති ‘සෙය්යථාපි ගිහී කාමභොගිනො’ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ අඩ්ඪකායිකානි බිම්බොහනානි ධාරෙතබ්බානි. යො ධාරෙය්ය ආපත්ති දුක්කටස්ස. අනුජානාමි භික්ඛවෙ සීසප්පමාණං බිම්බොහනන්ති.”"
                    },
                    {
                        "type": "paragraph",
                        "text": "14. තෙන ඛො පන සමයෙන රාජගහෙ ගිරග්ගසමජ්ජො හොති. මනුස්සා මහාමත්තානං අත්ථාය භිසියො පටියාදෙන්ති උණ්ණභිසිං චොළභිසිං වාකභිසිං තිණභිසිං පණ්ණභිසින්ති. තෙ වීතිවත්තෙ සමජ්ජෙ ඡවිං උප්පාටෙත්වා හරන්ති. අද්දසාසුං ඛො භික්ඛූ සමජ්ජට්ඨානෙ බහුං උණ්ණම්පි චොළකම්පි වාකම්පි තිණම්පි පණ්ණම්පි ඡඩ්ඩිතං. දිස්වාන භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ පඤ්චභිසියො උණ්ණාභිසිං චොළභිසිං වාකභිසිං තිණභිසිං, පණ්ණභිසින්ති.”"
                    },
                    {
                        "type": "paragraph",
                        "text": "තෙන ඛො පන සමයෙන සඞ්ඝස්ස සෙනාසනපරික්ඛාරිකං දුස්සං උප්පන්නං හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ භිසිං ඔනන්ධිතුන්ති.”"
                    },
                    {
                        "type": "paragraph",
                        "text": "තෙන ඛො පන සමයෙන භික්ඛූ මඤ්චභිසිං පීඨෙ සන්ථරන්ති, පීඨභිසිං මඤ්චෙ සන්ථරන්ති භිසියො පරිභිජ්ජන්ති. භගවතො එතමත්ථං ආරොචෙසුං."
                    }
                ],
                "footnotes": [
                    {
                        "type": "footnote",
                        "text": "1. චිමිලිකං - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 142,
            "pali": {
                "entries": [
                    {
                        "type": "paragraph",
                        "text": "“අනුජානාමි භික්ඛවෙ ඔනද්ධමඤ්චං ඔනද්ධපීඨන්ති.”"
                    },
                    {
                        "type": "paragraph",
                        "text": "උල්ලොකං අකරිත්වා සන්ථරන්ති. හෙට්ඨතො නිප්ඵටන්ති -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ උල්ලොකං කත්වා සන්ථරිත්වා භිසිං ඔනන්ධිතුන්ති.”"
                    },
                    {
                        "type": "paragraph",
                        "text": "ඡවිං උප්පාටෙත්වා හරන්ති -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ ඵොසෙතුන්ති.”"
                    },
                    {
                        "type": "paragraph",
                        "text": "හරන්ති යෙව -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ භත්තිකම්මන්ති.”"
                    },
                    {
                        "type": "paragraph",
                        "text": "හරන්ති යෙව -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ හත්ථභත්තින්ති.”"
                    },
                    {
                        "type": "paragraph",
                        "text": "15. තෙන ඛො පන සමයෙන තිත්ථියානං සෙය්යා සෙතවණ්ණා හොන්ති කාළවණ්ණකතා භූමි ගෙරුකපරිකම්මකතා භිත්ති. බහූ මනුස්සා සෙය්යාපෙක්ඛකා ගච්ඡන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ විහාරෙ සෙතවණ්ණං කාළවණ්ණං ගෙරුකපරිකම්මන්ති.”"
                    },
                    {
                        "type": "paragraph",
                        "text": "තෙන ඛො පන සමයෙන ඵරුසාය භිත්තියා සෙතවණ්ණො න නිපතති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ ථුසපිණ්ඩං දත්වා පාණිකාය පටිබාහෙත්වා සෙතවණ්ණං නිපාතෙතුන්ති.”"
                    },
                    {
                        "type": "paragraph",
                        "text": "සෙතවණ්ණො අනිබන්ධනීයො හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ සණ්හමත්තිකං දත්වා පාණිකාය පටිබාහෙත්වා සෙතවණ්ණං නිපාතෙතුන්ති.”"
                    },
                    {
                        "type": "paragraph",
                        "text": "සෙතවණ්ණො අනිබන්ධනියො හොති -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ ඉක්කාසං පිට්ඨමද්දන්ති.”"
                    },
                    {
                        "type": "paragraph",
                        "text": "තෙන ඛො පන සමයෙන ඵරුසාය භිත්තියා ගෙරුකා න නිපතති. භගවතො එතමත්ථං ආරොචෙසුං."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 144,
            "pali": {
                "entries": [
                    {
                        "type": "paragraph",
                        "text": "“අනුජානාමි භික්ඛවෙ ථුසපිණ්ඩං දත්වා පාණිකාය පටිබාහෙත්වා ගෙරුකං නිපාතෙතුන්ති.”"
                    },
                    {
                        "type": "paragraph",
                        "text": "ගෙරුකං අනිබන්ධනීයා හොති -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ කුණ්ඩකමත්තිකං දත්වා පාණිකාය පටිබාහෙත්වා ගෙරුකං නිපාතෙතුන්ති.”"
                    },
                    {
                        "type": "paragraph",
                        "text": "ගෙරුකා අනිබන්ධනියං හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ සාසපකුණ්ඩං සිත්ථතෙලකන්ති.”"
                    },
                    {
                        "type": "paragraph",
                        "text": "අච්චුස්සන්නං හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ චොළකෙන පච්චුද්ධරිතුන්ති.”"
                    },
                    {
                        "type": "paragraph",
                        "text": "16. තෙන ඛො පන සමයෙන ඵරුසාය භූමියා කාළවණ්ණො න නිපතති -පෙ- අනුජානාමි භික්ඛවෙ ථුසපිණ්ඩං දත්වා පාණිකාය පටිබාහෙත්වා කාළවණ්ණං නිපාතෙතුන්ති."
                    },
                    {
                        "type": "paragraph",
                        "text": "කාළවණ්ණො අනිබන්ධනීයො හොති. භගවතො එතමත්ථං ආරොචෙසුං. “අනුජානාමි භික්ඛවෙ ගණ්ඩමත්තිකං දත්වා පාණිකාය පටිබාහෙත්වා කාළවණ්ණං නිපාතෙතුන්ති.”"
                    },
                    {
                        "type": "paragraph",
                        "text": "කාළවණ්ණො අනිබන්ධනියො හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ ඉක්කාසං කසාවන්ති.”"
                    },
                    {
                        "type": "paragraph",
                        "text": "17. තෙන ඛො පන සමයෙන ඡබ්බග්ගියා භික්ඛූ විහාරෙ පටිභානචිත්තං කාරාපෙන්ති ඉත්ථිරූපකං පුරිසරූපකං. මනුස්සා විහාරචාරිකං ආහිණ්ඩන්තා පස්සිත්වා උජ්ඣායන්ති ඛීයන්ති විපාචෙන්ති ‘සෙය්යථාපි ගිහී කාමභොගිනො’ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ පටිභානචිත්තං කාරාපෙතබ්බං ඉත්ථිරූපකං පුරිසරූපකං. යො කාරාපෙය්ය ආපත්ති දුක්කටස්ස."
                    },
                    {
                        "type": "paragraph",
                        "text": "“අනුජානාමි භික්ඛවෙ මාලාකම්මං ලතාකම්මං මකරදන්තකං පඤ්චපටිකන්ති.”"
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 146,
            "pali": {
                "entries": [
                    {
                        "type": "paragraph",
                        "text": "18. තෙන ඛො පන සමයෙන විහාරා නීචවත්ථුකා හොන්ති, උදකෙන ඔත්ථරීයන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ උච්චවත්ථුකං කාතුන්ති.”"
                    },
                    {
                        "type": "paragraph",
                        "text": "චයො පරිපතති -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ චිනිතුං තයො චයෙ: ඉට්ඨකාචයං සිලාචයං දාරුචයන්ති.”"
                    },
                    {
                        "type": "paragraph",
                        "text": "ආරොහන්තා විහඤ්ඤන්ති. -පෙ- අනුජානාමි භික්ඛවෙ තයො සොපානෙ: ඉට්ඨකාසොපාණං සිලාසොපාණං දාරුසොපාණන්ති.”"
                    },
                    {
                        "type": "paragraph",
                        "text": "ආරොහන්තා පරිපතන්තී -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ ආලම්බනබාහන්ති.”"
                    },
                    {
                        "type": "paragraph",
                        "text": "19. තෙන ඛො පන සමයෙන විහාරා ආලකමන්දා හොන්ති. භික්ඛූ හිරීයන්ති නිපජ්ජිතුං. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ තිරොකරණින්ති.”"
                    },
                    {
                        "type": "paragraph",
                        "text": "තිරොකරණිං උක්ඛිපිත්වා ඔලොකෙන්ති -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ අඩ්ඪකුඩ්ඩකන්ති.”"
                    },
                    {
                        "type": "paragraph",
                        "text": "අඩ්ඪකුඩ්ඩකා උපරිතො ඔලොකෙන්ති -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ තයො ගබ්භෙ: සිවිකාගබ්භං නාළිකාගබ්භං හම්මියගබ්භන්ති.”"
                    },
                    {
                        "type": "paragraph",
                        "text": "තෙන ඛො පන සමයෙන භික්ඛූ ඛුද්දකෙ විහාරෙ මජ්ඣෙ ගබ්භං කරොන්ති. උපචාරො න හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ ඛුද්දකෙ විහාරෙ එකමන්තං ගබ්භං කාතුං මහල්ලකෙ මජ්ඣෙ”ති."
                    },
                    {
                        "type": "paragraph",
                        "text": "20. තෙන ඛො පන සමයෙන විහාරස්ස කුඩ්ඩපාදො ජීරති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ කුලුඞ්කපාදකන්ති.”"
                    },
                    {
                        "type": "paragraph",
                        "text": "විහාරස්ස කුඩ්ඩො ඔවස්සති. -පෙ-"
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 148,
            "pali": {
                "entries": [
                    {
                        "type": "paragraph",
                        "text": "“අනුජානාමි භික්ඛවෙ පරිත්තානකිටිකං උද්දසුධන්ති.”{1}"
                    },
                    {
                        "type": "paragraph",
                        "text": "තෙන ඛො පන සමයෙන අඤ්ඤතරස්ස භික්ඛුනො තිණච්ඡදනා අහි ඛන්ධෙ පපති. සො භීතො විස්සරමකාසි. භික්ඛූ උපධාවිත්වා තං භික්ඛුං එතදවොචුං. “කිස්ස ත්වං ආවුසො විස්සරමකාසී”ති. අථ ඛො සො භික්ඛූනං එතමත්ථං ආරොචෙසි. භික්ඛූ භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ විතානන්ති.”"
                    },
                    {
                        "type": "paragraph",
                        "text": "21. තෙන ඛො පන සමයෙන භික්ඛූ මඤ්චපාදෙපි පීඨපාදෙපි ථවිකායො ලග්ගෙන්ති. උන්දූරෙහිපි උපචිකාහිපි ඛජ්ජන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ භිත්තිඛිලං නාගදන්තකන්ති.”"
                    },
                    {
                        "type": "paragraph",
                        "text": "තෙන ඛො පන සමයෙන භික්ඛූ මඤ්චෙ’පි පීඨෙ’පි චීවරං නික්ඛිපන්ති. චීවරං පරිභිජ්ජිති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ චීවරවංසං චීවරරජ්ජුන්ති.”"
                    },
                    {
                        "type": "paragraph",
                        "text": "තෙන ඛො පන සමයෙන විහාරා අනාලින්දකා හොන්ති අප්පටිස්සරණා. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ ආලින්දං පඝනං පකුඩ්ඩං ඔසාරකන්ති.”"
                    },
                    {
                        "type": "paragraph",
                        "text": "ආලින්දා පාකටා හොන්ති. භික්ඛූ හිරියන්ති නිපජ්ජිතුං -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ සංසරණකිටිකං උග්ඝාටනකිටිකන්ති.”"
                    },
                    {
                        "type": "paragraph",
                        "text": "22. තෙන ඛො පන සමයෙන භික්ඛූ අජ්ඣොකාසෙ භත්තවිස්සග්ගං කරොන්තා සීතෙන’පි උණ්හෙන’පි කිලමන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ උපට්ඨානසාලන්ති.”"
                    },
                    {
                        "type": "paragraph",
                        "text": "උපට්ඨානසාලා නීචවත්ථුකා හොති. උදකෙන ඔත්ථරීයති. -පෙ-"
                    }
                ],
                "footnotes": [
                    {
                        "type": "footnote",
                        "text": "1. උද්දෙසුධන්ති - අට්ඨකථා."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 150,
            "pali": {
                "entries": [
                    {
                        "type": "paragraph",
                        "text": "“අනුජානාමි භික්ඛවෙ උච්චවත්ථුකං කාතුන්ති.”"
                    },
                    {
                        "type": "paragraph",
                        "text": "චයො පරිපතති."
                    },
                    {
                        "type": "paragraph",
                        "text": "“අනුජානාමි භික්ඛවෙ චිනිතුං තයො චයෙ: ඉට්ඨකාචයං සිලාචයං දාරුචයන්ති.”"
                    },
                    {
                        "type": "paragraph",
                        "text": "ආරොහන්තා විහඤ්ඤන්ති."
                    },
                    {
                        "type": "paragraph",
                        "text": "“අනුජානාමි භික්ඛවෙ තයො සොපාණෙ: ඉට්ඨකාසොපාණං සිලාසොපාණං දාරුසොපාණන්ති.”"
                    },
                    {
                        "type": "paragraph",
                        "text": "ආරොහන්තා පරිපතන්ති. -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ ආලම්බනබාහන්ති.”"
                    },
                    {
                        "type": "paragraph",
                        "text": "උපට්ඨානසාලාය තිණචුණ්ණං පරිපතති. -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ ඔගුම්බෙත්වා උල්ලිත්තාවලිත්තං කාතුං. සෙතවණ්ණං කාළවණ්ණං ගෙරුකපරිකම්මං මාලාකම්මං ලතාකම්මං මකරදන්තකං පඤ්චපටිකං චීවරවංසං චීවරරජ්ජුන්ති.”"
                    },
                    {
                        "type": "paragraph",
                        "text": "තෙන ඛො පන සමයෙන භික්ඛූ අජ්ඣොකාසෙ ඡමාය චීවරං පත්ථරන්ති. චීවරං පංසුකිතං හොති. -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ අජ්ඣොකාසෙ චීවරවංසං චීවරරජ්ජුන්ති.”"
                    },
                    {
                        "type": "paragraph",
                        "text": "පානීයං ඔතප්පති -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ පානීයසාලං පානීයමණ්ඩපන්ති.”"
                    },
                    {
                        "type": "paragraph",
                        "text": "පානීයසාලා නීචවත්ථුකා හොති උදකෙන ඔත්ථරීයති. -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ උච්චවත්ථුකං කාතුන්ති.”"
                    },
                    {
                        "type": "paragraph",
                        "text": "චයො පරිපතති -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ චිනිතුං තයො චයෙ: ඉට්ඨකාචයං සිලාචයං දාරුචයන්ති.”"
                    },
                    {
                        "type": "paragraph",
                        "text": "ආරොහන්තා විහඤ්ඤන්ති. -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ තයො සොපාණෙ: ඉට්ඨකාසොපාණං සිලාසොපාණං, දාරුසොපාණන්ති.”"
                    },
                    {
                        "type": "paragraph",
                        "text": "ආරොහන්තා පරිපතන්ති. -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ ආලම්බනබාහන්ති.”"
                    },
                    {
                        "type": "paragraph",
                        "text": "පානීයසාලාය තිණචුණ්ණං පරිපතති. -පෙ-"
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 152,
            "pali": {
                "entries": [
                    {
                        "type": "paragraph",
                        "text": "“අනුජානාමි භික්ඛවෙ ඔගුම්බෙත්වා උල්ලිත්තාවලිත්තං කාතුං සෙතවණ්ණං කාළවණ්ණං ගෙරුකපරිකම්මං මාලාකම්මං ලතාකම්මං මකරදන්තකං පඤ්චපටිකං චීවරවංසං චීවරරජ්ජුන්ති.”"
                    },
                    {
                        "type": "paragraph",
                        "text": "පානීයභාජනං න සංවිජ්ජති -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ පානීයසඞ්ඛං පානීයසරාවකන්ති.”"
                    },
                    {
                        "type": "paragraph",
                        "text": "23. තෙන ඛො පන සමයෙන විහාරා අපරික්ඛිත්තා හොන්ති. -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ පරික්ඛිපිතුං තයො පාකාරෙ ඉට්ඨකාපාකාරං සිලාපාකාරං දාරුපාකාරන්ති.”"
                    },
                    {
                        "type": "paragraph",
                        "text": "කොට්ඨකො න හොති."
                    },
                    {
                        "type": "paragraph",
                        "text": "“අනුජානාමි භික්ඛවෙ කොට්ඨකන්ති.”"
                    },
                    {
                        "type": "paragraph",
                        "text": "කොට්ඨකො නීචවත්ථුකො හොති. උදකෙන ඔත්ථරීයති -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ උච්චවත්ථුකං කාතුන්ති.”"
                    },
                    {
                        "type": "paragraph",
                        "text": "කොට්ඨකස්ස කවාටං න හොති. -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ කවාටං පිට්ඨසඞ්ඝාටං උදුක්ඛලිකං උත්තරපාසකං අග්ගළවට්ටිං කපිසීසකං සූචිකං ඝටිකං තාළච්ඡිද්දං ආවිඤ්ඡනච්ඡිද්දං ආවිඤ්ඡනරජ්ජුන්ති.”"
                    },
                    {
                        "type": "paragraph",
                        "text": "කොට්ඨකෙ තිණචුණ්ණං පරිපතති. -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ ඔගුම්බෙත්වා උල්ලිත්තාවලිත්තං කාතුං සෙතවණ්ණං කාළවණ්ණං ගෙරුකපරිකම්මං මාලාකම්මං ලතාකම්මං මකරදන්තකං පඤ්චපටිකන්ති.”"
                    },
                    {
                        "type": "paragraph",
                        "text": "24. තෙන ඛො පන සමයෙන පරිවෙනං චික්ඛල්ලං හොති. භගවතො එතමත්ථං ආරොචෙසුං. -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ මරුම්බං උපකිරිතුන්ති.”"
                    },
                    {
                        "type": "paragraph",
                        "text": "න පරියාපුනන්ති. -පෙ-"
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 154,
            "pali": {
                "entries": [
                    {
                        "type": "paragraph",
                        "text": "“අනුජානාමි භික්ඛවෙ පදරසිලං නික්ඛිපිතුන්ති.”"
                    },
                    {
                        "type": "paragraph",
                        "text": "උදකං සන්තිට්ඨති. -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ උදකනිද්ධමනන්ති.”"
                    },
                    {
                        "type": "paragraph",
                        "text": "තෙන ඛො පන සමයෙන භික්ඛූ පරිවෙනෙ තහං තහං අග්ගිට්ඨානං කරොන්ති. පරිවෙනං උක්ලාපං හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ එකමන්තං අග්ගිසාලං කාතුන්ති.”"
                    },
                    {
                        "type": "paragraph",
                        "text": "අග්ගිසාලා නීචවත්ථුකා හොති. උදකෙන ඔත්ථරීයති. -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ උච්චවත්ථුකං කාතුන්ති.”"
                    },
                    {
                        "type": "paragraph",
                        "text": "චයො පරිපතති. -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ චිනිතුං තයො චයෙ ඉට්ඨකාචයං සිලාචයං දාරුචයන්ති.”"
                    },
                    {
                        "type": "paragraph",
                        "text": "ආරොහන්තා විහඤ්ඤන්ති. -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ තයො සොපාණෙ ඉට්ඨකාසොපාණං සිලාසොපාණං දාරුසොපාණන්ති.”"
                    },
                    {
                        "type": "paragraph",
                        "text": "ආරොහන්තා පරිපතන්ති. -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ ආලම්බනබාහන්ති.”"
                    },
                    {
                        "type": "paragraph",
                        "text": "අග්ගිසාලාය කවාටං න හොති. -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ කවාටං පිට්ඨසඞ්ඝාටං උදුක්ඛලිකං උත්තරපාසකං අග්ගළවට්ටිං කපිසීසකං සූචිකං ඝටිකං තාළච්ඡිද්දං ආවිඤ්ඡනච්ඡිද්දං ආවිඤ්ඡනරජ්ජුන්ති.”"
                    },
                    {
                        "type": "paragraph",
                        "text": "අග්ගිසාලාය තිණචුණ්ණං පරිපතති. -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ ඔගුම්බෙත්වා උල්ලිත්තාවලිත්තං කාතුං සෙතවණ්ණං කාළවණ්ණං ගෙරුකපරිකම්මං මාලාකම්මං ලතාකම්මං මකරදන්තකං පඤ්චපටිකං චීවරවංසං චීවරරජ්ජුන්ති.”"
                    },
                    {
                        "type": "paragraph",
                        "text": "25. තෙන ඛො පන සමයෙන ආරාමො අපරික්ඛිත්තො හොති. අජකා’පි පසුකා’පි උපරොපෙ විහෙඨෙන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ පරික්ඛිපිතුං තයො වටෙ{1} වෙළුවටං, කණ්ඩකීවටං{2} පරිඛන්ති.”"
                    },
                    {
                        "type": "paragraph",
                        "text": "කොට්ඨකො න හොති. තථෙව අජකා’පි පසුකා’පි උපරොපෙ විහෙඨෙන්ති -පෙ-"
                    }
                ],
                "footnotes": [
                    {
                        "type": "footnote",
                        "text": "1. වාටෙ - සීමු"
                    },
                    {
                        "type": "footnote",
                        "text": "2. වෙළුවාටං කණ්ටකීවාටං - සීමු කුණ්ටකවට - ස්යා, මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 156,
            "pali": {
                "entries": [
                    {
                        "type": "paragraph",
                        "text": "“අනුජානාමි භික්ඛවෙ කොට්ඨකං ආපෙසිං යමකකවාටං තොරණං පලිඝන්ති.”"
                    },
                    {
                        "type": "paragraph",
                        "text": "කොට්ඨකෙ තිණචුණ්ණං පරිපතති. -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ ඔගුම්බෙත්වා උල්ලිත්තාවලිත්තං කාතුං සෙතවණ්ණං කාළවණ්ණං ගෙරුකපරිකම්මං මාලාකම්මං ලතාකම්මං මකරදන්තකං පඤ්චපටිකන්ති.”"
                    },
                    {
                        "type": "paragraph",
                        "text": "ආරාමො චික්ඛල්ලො හොති. -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ මරුම්බං උපකිරිතුන්ති.”"
                    },
                    {
                        "type": "paragraph",
                        "text": "න පරියාපුණන්ති. -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ පදරසිලං නික්ඛිපිතුන්ති.”"
                    },
                    {
                        "type": "paragraph",
                        "text": "උදකං සන්තිට්ඨති. -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ උදකනිද්ධමනන්ති.”"
                    },
                    {
                        "type": "paragraph",
                        "text": "26. තෙන ඛො පන සමයෙන රාජා මාගධො සෙනියො බිම්බිසාරො සඞ්ඝස්ස අත්ථාය සුධාමත්තිකාලෙපනං පාසාදං කාරාපෙතුකාමො හොති. අථ ඛො භික්ඛූනං එතදහොසි: “කින්නු ඛො භගවතා ඡදනං අනුඤ්ඤාතං කිං අනනුඤ්ඤාතන්ති.” භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ පඤ්ච ඡදනානි ඉට්ඨකාඡදනං සිලාඡදනං සුධාඡදනං තිණච්ඡදනං පණ්ණච්ඡදනන්ති.”"
                    },
                    {
                        "type": "centered",
                        "text": "පඨමභාණවාරං",
                        "level": 1
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 158,
            "pali": {
                "entries": [
                    {
                        "type": "paragraph",
                        "text": "27. තෙන ඛො පන සමයෙන අනාථපිණ්ඩිකො ගහපති රාජගහකස්ස සෙට්ඨිස්ස භගිනිපතිකො හොති. අථ ඛො අනාථපිණ්ඩිකො ගහපති රාජගහං අගමාසි කෙනචිදෙව කරණීයෙන. තෙන ඛො පන සමයෙන රාජගහකෙන සෙට්ඨිනා ස්වාතනාය බුද්ධපමුඛො සඞ්ඝො නිමන්තිතො හොති. අථ ඛො රාජගහකො සෙට්ඨී දාසෙ ච කම්මකාරෙ ච ආණාපෙසි “තෙන හි භණෙ කාලස්සෙව උට්ඨාය යාගුයො පචථ, භත්තානි පචථ, සූපානි සම්පාදෙථ, උත්තරිභඞ්ගානි සම්පාදෙථා”ති."
                    },
                    {
                        "type": "paragraph",
                        "text": "අථ ඛො අනාථපිණ්ඩිකස්ස ගහපතිස්ස එතදහොසි: “පුබ්බෙ ඛ්වායං ගහපති මයි ආගතෙ සබ්බකිච්චානි නික්ඛිපිත්වා මමඤ්ඤෙව සද්ධිං පටිසම්මොදති. සො’දානායං වික්ඛිත්තරූපො දාසෙ ච කම්මකාරෙ ච ආණාපෙසි තෙන හි භණෙ කාලස්සෙව උට්ඨාය යාගුයො පචථ භත්තානි පචථ, සූපානි සම්පාදෙථ, උත්තරිභඞ්ගානි සම්පාදෙථා’ති. කින්නු ඛො ඉමස්ස ගහපතිස්ස ආවාහො වා භවිස්සති විවාහො වා භවිස්සති, මහායඤ්ඤො වා පච්චුපට්ඨිතො, රාජා වා මාගධො සෙනියො බිම්බිසාරො නිමන්තිතො ස්වාතනාය සද්ධිං බලකායෙනා”ති."
                    },
                    {
                        "type": "paragraph",
                        "text": "අථ ඛො රාජගහකො සෙට්ඨී දාසෙ ච කම්මකාරෙ ච ආණාපෙත්වා යෙන අනාථපිණ්ඩිකො ගහපති තෙනුපසඞ්කමි. උපසඞ්කමිත්වා අනාථපිණ්ඩිකෙන ගහපතිනා සද්ධිං පටිසම්මොදිත්වා එකමන්තං නිසීදි. එකමන්තං නිසින්නං ඛො රාජගහකං සෙට්ඨිං අනාථපිණ්ඩිකො ගහපති එතදවොච: “පුබ්බෙ ඛො ත්වං ගහපති මයි ආගතෙ සබ්බකිච්චානි නික්ඛිපිත්වා මමඤ්ඤෙව සද්ධිං පටිසම්මොදසි. සො’දානි ත්වං වික්ඛිත්තරූපො දාසෙ ච කම්මකාරෙ ච ආණාපෙසි ‘තෙන හි භණෙ කාලස්සෙව උට්ඨාය යාගුයො පචථ, භත්තානි පචථ, සූපානි සම්පාදෙථ, උත්තරිභඞ්ගානි සම්පාදෙථා’ති. කින්නු ඛො තෙ ගහපති ආවාහො වා භවිස්සති, විවාහො වා භවිස්සති, මහායඤ්ඤො වා පච්චුපට්ඨිතො, රාජා වා මාගධො සෙනියො බිම්බිසාරො නිමන්තිතො ස්වාතනාය සද්ධිං බලකායෙනා”ති."
                    },
                    {
                        "type": "paragraph",
                        "text": "“න මෙ ගහපති ආවාහො වා භවිස්සති විවාහො වා. න පි රාජා වා මාගධො සෙනියො බිම්බිසාරො නිමන්තිතො ස්වාතනාය සද්ධිං බලකායෙන. අපි ච මෙ මහායඤ්ඤො පච්චුපට්ඨිතො. ස්වාතනාය බුද්ධපමුඛො සඞ්ඝො නිමන්තිතො”ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 160,
            "pali": {
                "entries": [
                    {
                        "type": "gatha",
                        "text": "28. “බුද්ධො’ති ත්වං ගහපති වදෙසී”ති.\n“බුද්ධො’ ත්යාහං ගහපති වදාමී”ති.\n“බුද්ධො’ති ත්වං ගහපති වදෙසී”ති.\n“බුද්ධො’ ත්යාහං ගහපති වදාමී”ති.\n“බුද්ධො’ති ත්වං ගහපති වදෙසී”ති.\n“බුද්ධො’ ත්යාහං ගහපති වදාමී”ති.",
                        "level": 1
                    },
                    {
                        "type": "paragraph",
                        "text": "“ඝොසො පි ඛො එසො ගහපති දුල්ලභො ලොකස්මිං යදිදං බුද්ධො ‘බුද්ධො’ති. සක්කා නු ඛො ගහපති ඉමං කාලං තං භගවන්තං දස්සනාය උපසඞ්කමිතුං අරහන්තං සම්මාසම්බුද්ධන්ති”."
                    },
                    {
                        "type": "paragraph",
                        "text": "“අකාලො ඛො ගහපති ඉමං කාලං තං භගවන්තං දස්සනාය උපසඞ්කමිතුං අරහන්තං සම්මාසම්බුද්ධං. ස්වෙ’දානි ත්වං කාලෙන තං භගවන්තං දස්සනාය උපසඞ්කමිස්සසි අරහන්තං සම්මාසම්බුද්ධන්ති.”"
                    },
                    {
                        "type": "paragraph",
                        "text": "අථ ඛො අනාථපිණ්ඩිකො ගහපති ස්වෙ’දානාහං කාලෙන තං භගවන්තං දස්සනාය උපසඞ්කමිස්සාමි අරහන්තං සම්මාසම්බුද්ධන්ති බුද්ධගතාය සතියා නිපජ්ජිත්වා රත්තියා සුදං තික්ඛත්තුං උට්ඨාසි පභාතං මඤ්ඤමානො. අථ ඛො අනාථපිණ්ඩිකො ගහපති යෙන සීතවනද්වාරං{1} තෙනුපසඞ්කමි. අමනුස්සා ද්වාරං විවරිංසු. අථ ඛො අනාථපිණ්ඩිකස්ස ගහපතිස්ස නගරම්හා නික්ඛන්තස්ස ආලොකො අන්තරධායි. අන්ධකාරො පාතුරහොසි. භයං ඡම්භිතත්තං ලොමහංසො උදපාදි. තතොව පුන නිවත්තිතුකාමො අහොසි."
                    },
                    {
                        "type": "paragraph",
                        "text": "අථ ඛො සීවකො යක්ඛො අන්තරහිතො සද්දමනුස්සාවෙසි:"
                    },
                    {
                        "type": "gatha",
                        "text": "“සතං හත්ථී සතං අස්සා සතං අස්සතරී රථා\nසතං කඤ්ඤා සහස්සානි ආමුත්තමණිකුණ්ඩලා\nඑකස්ස පදවීතිහාරස්ස කලං නාග්ඝන්ති සොළසි”න්ති.",
                        "level": 1
                    },
                    {
                        "type": "paragraph",
                        "text": "අභික්කම ගහපති, අභික්කම ගහපති. අභික්කන්තං තෙ සෙය්යො නො පටික්කන්තන්ති."
                    },
                    {
                        "type": "paragraph",
                        "text": "අථ ඛො අනාථපිණ්ඩිකස්ස ගහපතිස්ස අන්ධකාරො අන්තරධායි, ආලොකො පාතුරහොසි. යං අහොසි භයං ඡම්භිතත්තං ලොමහංසො සො පටිප්පස්සම්භි."
                    },
                    {
                        "type": "paragraph",
                        "text": "දුතියම්පි ඛො -පෙ- තතියම්පි ඛො -පෙ- අනාථපිණ්ඩිකස්ස ගහපතිස්ස ආලොකො අන්තරධායි, අන්ධකාරො පාතුරහොසි, භයං ඡම්භිතත්තං ලොමහංසො උදපාදි. තතො’ව පුන නිවත්තිතුකාමො අහොසි. තතියම්පි ඛො සීවකො යක්ඛො අන්තරහිතො සද්දමනුස්සාවෙසි:"
                    },
                    {
                        "type": "paragraph",
                        "text": "සතං හත්ථි -පෙ- සෙය්යො නො පටික්කන්තන්ති."
                    }
                ],
                "footnotes": [
                    {
                        "type": "footnote",
                        "text": "1. සීවකද්වාරං - සීමු."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 162,
            "pali": {
                "entries": [
                    {
                        "type": "paragraph",
                        "text": "තතියම්පි ඛො අනාථපිණ්ඩිකස්ස ගහපතිස්ස අන්ධකාරො අන්තරධායි, ආලොකො පාතුරහොසි. යං අහොසි භයං ඡම්භිතත්තං ලොමහංසො සො පටිප්පස්සම්භි. අථ ඛො අනාථපිණ්ඩිකො ගහපති යෙන සීතවනං තෙනුපසඞ්කමි. තෙන ඛො පන සමයෙන භගවා රත්තියා පච්චූසසමයං පච්චුට්ඨාය අජ්ඣොකාසෙ චඞ්කමති. අද්දසා ඛො භගවා අනාථපිණ්ඩිකං ගහපතිං දූරතොව ආගච්ඡන්තං. දිස්වාන චඞ්කමා ඔරොහිත්වා පඤ්ඤත්තෙ ආසනෙ නිසීදි."
                    },
                    {
                        "type": "paragraph",
                        "text": "29. නිසජ්ජ ඛො භගවා අනාථපිණ්ඩිකං ගහපතිං එතදවොච ‘එහි සුදත්තා’ති. අථ ඛො අනාථපිණ්ඩිකො ගහපති ‘නාමෙන මං භගවා ආලපතී’ති හට්ඨො උදග්ගො යෙන භගවා තෙනුපසඞ්කමි. උපසඞ්කමිත්වා භගවතො පාදෙසු සිරසා නිපතිත්වා භගවන්තං එතදවොච ‘කච්චි භන්තෙ භගවා සුඛමසයිත්ථා’ති."
                    },
                    {
                        "type": "gatha",
                        "text": "“සබ්බදා වෙ සුඛං සෙති බ්රාහ්මණො පරිනිබ්බුතො\nයො න ලිම්පති කාමෙසු සීතිභූතො නිරූපධි.",
                        "level": 1
                    },
                    {
                        "type": "gatha",
                        "text": "සබ්බා ආසත්තියො ඡෙත්වා විනෙය්ය හදයෙ දරං\nඋපසන්තො සුඛං සෙති සන්තිං පප්පුය්ය චෙතසො”ති.",
                        "level": 1
                    },
                    {
                        "type": "paragraph",
                        "text": "අථ ඛො භගවා අනාථපිණ්ඩිකස්ස ගහපතිස්ස ආනුපුබ්බිංඅකථං{1} කථෙසි. සෙය්යථිදං: දානකථං සීලකථං සග්ගකථං කාමානං ආදීනවං ඔකාරං සංකිලෙසං නෙක්ඛම්මෙව ආනිසංසං පකාසෙසි. යදා භගවා අඤ්ඤාසි අනාථපිණ්ඩිකං ගහපතිං කල්ලචිත්තං මුදුචිත්තං විනීවරණචිත්තං උදග්ගචිත්තං පසන්නචිත්තං, අථ යා බුද්ධානං සාමුක්කංසිකා ධම්මදෙසනා තං පකාසෙසි ‘දුක්ඛං සමුදයං නිරොධං මග්ගං.’ සෙය්යථාපි නාම සුද්ධං වත්ථං අපගතකාළකං සම්මදෙව රජනං පතිගණ්හෙය්ය එවමෙව අනාථපිණ්ඩිකස්ස ගහපතිස්ස තස්මිං යෙව ආසනෙ විරජං වීතමලං ධම්මචක්ඛුං උදපාදි ‘යං කිඤ්චි සමුදයධම්මං සබ්බන්තං නිරොධධම්මන්ති.’"
                    }
                ],
                "footnotes": [
                    {
                        "type": "footnote",
                        "text": "1. අනුපුබ්බීකථං - මඡසං,"
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 164,
            "pali": {
                "entries": [
                    {
                        "type": "paragraph",
                        "text": "30. අථ ඛො අනාථපිණ්ඩිකො ගහපති දිට්ඨධම්මො පත්තධම්මො විදිතධම්මො පරියොගාළ්හධම්මො තිණ්ණවිචිකිච්ඡො විගතකථංකථො වෙසාරජ්ජප්පත්තො අපරප්පච්චයො සත්ථුසාසනෙ භගවන්තං එතදවොච: “අභික්කන්තං භන්තෙ අභික්කන්තං භන්තෙ සෙය්යථාපි භන්තෙ නික්කුජ්ජිතං වා උක්කුජ්ජෙය්ය පටිච්ඡන්නං වා විවරෙය්ය මූළ්හස්ස වා මග්ගං ආචික්ඛෙය්ය අන්ධකාරෙ වා තෙලපජ්ජොතං ධාරෙය්ය චක්ඛුමන්තො රූපානි දක්ඛන්තීති, එවමෙව භගවතා අනෙකපරියායෙන ධම්මො පකාසිතො. එසාහං භන්තෙ භගවන්තං සරණං ගච්ඡාමි ධම්මඤ්ච භික්ඛුසඞ්ඝඤ්ච. උපාසකං මං භගවා ධාරෙතු අජ්ජතග්ගෙ පාණුපෙතං සරණං ගතං. අධිවාසෙතු ච මෙ භන්තෙ භගවා ස්වාතනාය භත්තං සද්ධිං භික්ඛුසඞ්ඝෙනා”ති. අධිවාසෙසි භගවා තුණ්හීභාවෙන. අථ ඛො අනාථපිණ්ඩිකො ගහපති භගවතො අධිවාසනං විදිත්වා උට්ඨායාසනා භගවන්තං අභිවාදෙත්වා පදක්ඛිණං කත්වා පක්කාමි."
                    },
                    {
                        "type": "paragraph",
                        "text": "අස්සොසි ඛො රාජගහකො සෙට්ඨී අනාථපිණ්ඩිකෙන කිර ගහපතිනා ස්වාතනාය බුද්ධපමුඛො සඞ්ඝො නිමන්තිතොති. අථ ඛො රාජගහකො සෙට්ඨී අනාථපිණ්ඩිකං ගහපතිං එතදවොච: “තයා කිර ගහපති ස්වාතනාය බුද්ධපමුඛො{1} සඞ්ඝො නිමන්තිතො. ත්වඤ්චාසි ආගන්තුකො. දෙමි තෙ ගහපති වෙය්යායිකං යෙන ත්වං බුද්ධපමුඛස්ස සඞ්ඝස්ස භත්තං කරෙය්යාසී”ති. “අලං ගහපති. අත්ථි මෙ වෙය්යායිකං යෙනාහං බුද්ධපමුඛස්ස සඞ්ඝස්ස භත්තං කරිස්සාමී”ති."
                    },
                    {
                        "type": "paragraph",
                        "text": "31. අස්සොසි ඛො රාජගහකො නෙගමො “අනාථපිණ්ඩිකෙන කිර ගහපතිනා ස්වාතනාය බුද්ධපමුඛො සඞ්ඝො නිමන්තිතො”ති. අථ ඛො රාජගහකො නෙගමො අනාථපිණ්ඩිකං ගහපතිං එතදවොච “තයා කිර ගහපති ස්වාතනාය බුද්ධපමුඛො සඞ්ඝො නිමන්තිතො. ත්වඤ්චාසි ආගන්තුකො. දෙමි තෙ ගහපති වෙය්යායිකං යෙන ත්වං බුද්ධපමුඛස්ස සඞ්ඝස්ස භත්තං කරෙය්යාසී”ති. “අලං අය්යො; අත්ථි මෙ වෙය්යායිකං යෙනාහං බුද්ධපමුඛස්ස සඞ්ඝස්ස භත්තං කරිස්සාමී”ති."
                    },
                    {
                        "type": "paragraph",
                        "text": "අස්සොසි ඛො රාජා මාගධො සෙනියො බිම්බිසාරො “අනාථපිණ්ඩිකෙන කිර ගහපතිනා ස්වාතනාය බුද්ධපමුඛො සඞ්ඝො නිමන්තිතො”ති. අථ ඛො රාජා මාගධො සෙනියො බිම්බිසාරො අනාථපිණ්ඩිකං ගහපතිං එතදවොච “තයා කිර ගහපති ස්වාතනාය බුද්ධපමුඛො සඞ්ඝො නිමන්තිතො. ත්වඤ්චාසි ආගන්තුකො, දෙමි තෙ ගහපති වෙය්යායිකං යෙන ත්වං බුද්ධපමුඛස්ස සඞ්ඝස්ස භත්තං කරෙය්යාසී”ති. “අලං දෙව, අත්ථි මෙ වෙය්යායිකං යෙනාහං බුද්ධපමුඛස්ස සඞ්ඝස්ස භත්තං කරිස්සාමී”ති."
                    }
                ],
                "footnotes": [
                    {
                        "type": "footnote",
                        "text": "1. බුද්ධප්පමුඛො - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 166,
            "pali": {
                "entries": [
                    {
                        "type": "paragraph",
                        "text": "32. අථ ඛො අනාථපිණ්ඩිකො ගහපති තස්සා රත්තියා අච්චයෙන රාජගහකස්ස සෙට්ඨිස්ස නිවෙසනෙ පණීතං ඛාදනීයං භොජනීයං පටියාදාපෙත්වා භගවතො කාලං ආරොචාපෙසි “කාලො භන්තෙ, නිට්ඨිතං භත්ත”න්ති. අථ ඛො භගවා පුබ්බන්හසමයං නිවාසෙත්වා පත්තචීවරමාදාය යෙන රාජගහකස්ස සෙට්ඨිස්ස නිවෙසනං තෙනුපසඞ්කමි, උපසඞ්කමිත්වා පඤ්ඤත්තෙ ආසනෙ නිසීදි සද්ධිං භික්ඛුසඞ්ඝෙන."
                    },
                    {
                        "type": "paragraph",
                        "text": "අථ ඛො අනාථපිණ්ඩිකො ගහපති බුද්ධපමුඛං භික්ඛුසඞ්ඝං පණීතෙන ඛාදනීයෙන භොජනීයෙන සහත්ථා සන්තප්පෙත්වා සම්පවාරෙත්වා භගවන්තං භුත්තාවිං ඔනීතපත්තපාණිං එකමන්තං නිසීදි. එකමන්තං නිසින්නො ඛො අනාථපිණ්ඩිකො ගහපති භගවන්තං එතදවොච “අධිවාසෙතු මෙ භන්තෙ භගවා සාවත්ථියං වස්සාවාසං සද්ධිං භික්ඛුසඞ්ඝෙනා”ති."
                    },
                    {
                        "type": "paragraph",
                        "text": "“සුඤ්ඤාගාරෙ ඛො ගහපති තථාගතා අභිරමන්තී”ති."
                    },
                    {
                        "type": "paragraph",
                        "text": "“අඤ්ඤාගතං භගවා අඤ්ඤාතං සුගතා”ති."
                    },
                    {
                        "type": "paragraph",
                        "text": "අථ ඛො භගවා අනාථපිණ්ඩිකං ගහපතිං ධම්මියා කථාය සන්දස්සෙත්වා සමාදපෙත්වා සමුත්තෙජෙත්වා සම්පහංසෙත්වා උට්ඨායාසනා පක්කාමි."
                    },
                    {
                        "type": "paragraph",
                        "text": "33. තෙන ඛො පන සමයෙන අනාථපිණ්ඩිකො ගහපති බහුමිත්තො හොති බහුසහායො ආදෙය්යවාචො.{1} අථ ඛො අනාථපිණ්ඩිකො ගහපති රාජගහෙ තං කරණීයං තීරෙත්වා යෙන සාවත්ථි තෙන පක්කාමි. අථ ඛො අනාථපිණ්ඩිකො ගහපති අන්තරාමග්ගෙ මනුස්සෙ ආණාපෙසි “ආරාමෙ අය්යා කරොථ විහාරෙ පතිට්ඨාපෙථ. දානානි පට්ඨපෙථ. බුද්ධො ලොකෙ උප්පන්නො. සො ච මයා භගවා නිමන්තිතො ඉමිනා මග්ගෙන ආගච්ඡිස්සතී”ති. අථ ඛො තෙ මනුස්සා අනාථපිණ්ඩිකෙන ගහපතිනා උය්යොජිතා ආරාමෙ අකංසු, විහාරෙ පතිට්ඨාපෙසුං, දානානි පට්ඨපෙසුං."
                    },
                    {
                        "type": "paragraph",
                        "text": "අථ ඛො අනාථපිණ්ඩිකො ගහපති සාවත්ථිං ගන්ත්වා සමන්තා සාවත්ථිං අනුවිලොකෙසි. ‘කත්ථ නු ඛො භගවා විහරෙය්ය යං අස්ස ගාමතො නෙව නාතිදූරෙ{2} නාච්චාසන්නෙ ගමනාගමනසම්පන්නං අත්ථිකානං අත්ථිකානං මනුස්සානං අභික්කමනීයං දිවා අප්පාකිණ්ණං{3} රත්තිං අප්පසද්දං අප්පනිග්ඝොසං විජනවාතං මනුස්සරාහසෙය්යකං පටිසල්ලානසාරුප්පන්ති’."
                    }
                ],
                "footnotes": [
                    {
                        "type": "footnote",
                        "text": "1. ආදෙය්යවාචො - සිමු."
                    },
                    {
                        "type": "footnote",
                        "text": "2. නෙව අවිදූරෙ - සිමු."
                    },
                    {
                        "type": "footnote",
                        "text": "3. අප්පකිණ්ණං - සිමු"
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 168,
            "pali": {
                "entries": [
                    {
                        "type": "paragraph",
                        "text": "අද්දසා ඛො අනාථපිණ්ඩිකො ගහපති ජෙතස්ස රාජකුමාරස්ස{1} උය්යානං ගාමතො නෙව අවිදූරෙ නාච්චාසන්නෙ ගමනාගමනසම්පන්නං අත්ථිකානං අත්ථිකානං මනුස්සානං අභික්කමනීයං දිවා අප්පකිණ්ණං රත්තිං අප්පසද්දං අප්පනිග්ඝොසං විජනවාතං මනුස්සරාහසෙය්යකං පටිසල්ලානසාරුප්පං. දිස්වාන යෙන ජෙතො රාජකුමාරො{2} තෙනුපසඞ්කමි. උපසඞ්කමිත්වා ජෙතං රාජකුමාරං{3} එතදවොච: “දෙහි මෙ අය්යපුත්ත උය්යානං ආරාමං කාතුන්ති.”"
                    },
                    {
                        "type": "paragraph",
                        "text": "“අදෙය්යො ගහපති ආරාමො අපි කොටිසන්ථරෙනා”ති."
                    },
                    {
                        "type": "paragraph",
                        "text": "“ගහිතො අය්යපුත්ත ආරාමො”ති."
                    },
                    {
                        "type": "paragraph",
                        "text": "“න ගහපති ගහිතො ආරාමො”ති."
                    },
                    {
                        "type": "paragraph",
                        "text": "“ගහිතො න ගහිතො”ති වොහාරිකෙ මහාමත්තෙ පුච්ඡිංසු. මහාමත්තා එවමාහංසු “යතො තයා අය්යපුත්ත අග්ඝො කතො, ගහිතො ආරාමො”ති."
                    },
                    {
                        "type": "paragraph",
                        "text": "34. අථ ඛො අනාථපිණ්ඩිකො ගහපති සකටෙහි හිරඤ්ඤං නිබ්බාහාපෙත්වා ජෙතවනං කොටිසන්ථරං සන්ථරාපෙසි. සකිං නීහටං හිරඤ්ඤං ථොකස්ස ඔකාසස්ස කොට්ඨකසාමන්තා නප්පහොති. අථ ඛො අනාථපිණ්ඩිකො ගහපති මනුස්සෙ ආණාපෙසි “ගච්ඡථ භණෙ, හිරඤ්ඤං ආහරථ. ඉමං ඔකාසං සන්ථරිස්සාමී”ති."
                    },
                    {
                        "type": "paragraph",
                        "text": "අථ ඛො ජෙතස්ස කුමාරස්ස එතදහොසි “න ඛො ඉදං ඔරකං භවිස්සති, යථායං ගහපති තාව බහුං හිරඤ්ඤං පරිච්චජතී”ති. අනාථපිණ්ඩිකං ගහපතිං එතදවොච “අලං ගහපති, මා තං ඔකාසං සන්ථරාපෙසි. දෙහි මෙ එතං ඔකාසං. මමෙතං දානං භවිස්සතී”ති."
                    },
                    {
                        "type": "paragraph",
                        "text": "අථ ඛො අනාථපිණ්ඩිකො ගහපති “අයං ඛො ජෙතො රාජකුමාරො අභිඤ්ඤාතො ඤාතමනුස්සො. මහත්ථිකො{4} ඛො පන එවරූපානං ඤාතමනුස්සානං ඉමස්මිං ධම්මවිනයෙ පසාදො”ති තං ඔකාසං ජෙතස්ස කුමාරස්ස පාදාසි. අථ ඛො ජෙතො රාජකුමාරො තස්මිං ඔකාසෙ කොට්ඨකං මාපෙසි."
                    },
                    {
                        "type": "paragraph",
                        "text": "අථ ඛො අනාථපිණ්ඩිකො ගහපති ජෙතවනෙ විහාරෙ කාරාපෙසි, පරිවෙනානි කාරාපෙසි, කොට්ඨකෙ කාරාපෙසි, උපට්ඨානසාලායො කාරාපෙසි, අග්ගිසාලායො කාරාපෙසි, කප්පියකුටියො කාරාපෙසි, වච්චකුටියො කාරාපෙසි, පස්සාවකුටියො කාරාපෙසි, චඞ්කමෙ කාරාපෙසි, චඞ්කමනසාලායො කාරාපෙසි, උදපානෙ කාරාපෙසි, උදපානසාලායො කාරාපෙසි, ජන්තාඝරෙ කාරාපෙසි, ජන්තාඝරසාලායො කාරාපෙසි, පොක්ඛරණියො කාරාපෙසි, මණ්ඩපෙ කාරාපෙසි."
                    }
                ],
                "footnotes": [
                    {
                        "type": "footnote",
                        "text": "1. ජෙතස්ස කුමාරස්ස - මඡසං."
                    },
                    {
                        "type": "footnote",
                        "text": "2. ජෙතො කුමාරො - මඡසං."
                    },
                    {
                        "type": "footnote",
                        "text": "3. ජෙතං කුමාරං - මඡසං."
                    },
                    {
                        "type": "footnote",
                        "text": "4. මහිද්ධිකො - සිමු."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 170,
            "pali": {
                "entries": [
                    {
                        "type": "paragraph",
                        "text": "35. අථ ඛො භගවා රාජගහෙ යථාභිරන්තං විහරිත්වා යෙන වෙසාලී තෙන චාරිකං පක්කාමි. අනුපුබ්බෙන චාරිකං චරමානො යෙන වෙසාලී තදවසරි. තත්ර සුදං භගවා වෙසාලියං විහරති මහාවනෙ කූටාගාරසාලායං. තෙන ඛො පන සමයෙන මනුස්සා සක්කච්චං නවකම්මං කරොන්ති. යෙපි භික්ඛූ නවකම්මං අධිට්ඨෙන්ති තෙපි සක්කච්චං උපට්ඨෙන්ති චීවරපිණ්ඩපාතසෙනාසනගිලානපච්චයභෙසජ්ජපරික්ඛාරෙහි."
                    },
                    {
                        "type": "paragraph",
                        "text": "අථ ඛො අඤ්ඤතරස්ස දළිද්දස්ස තුන්නවායස්ස එතදහොසි “න ඛො පනෙදං ඔරකං භවිස්සති, යථා ඉමෙ මනුස්සා සක්කච්චං නවකම්මං කරොන්ති. යන්නූනාහම්පි නවකම්මං කරෙය්යන්ති”."
                    },
                    {
                        "type": "paragraph",
                        "text": "අථ ඛො සො දළිද්දො තුන්නවායො සාමං චික්ඛල්ලං මද්දිත්වා ඉට්ඨකායො චිනිත්වා කුඩ්ඩං උට්ඨාපෙසි. තෙන අකුසලකෙන චිතා වඞ්කා භිත්ති පරිපති. දුතියම්පි ඛො -පෙ- තතියම්පි ඛො සො දළිද්දො තුන්නවායො සාමං චික්ඛල්ලං මද්දිත්වා ඉට්ඨකායො චිනිත්වා කුඩ්ඩං උට්ඨාපෙසි. තෙන අකුසලකෙන චිතා වඞ්කා භිත්ති පරිපති."
                    },
                    {
                        "type": "paragraph",
                        "text": "අථ ඛො සො දළිද්දො තුන්නවායො උජ්ඣායති ඛීයති විපාචෙති “යෙ ඉමෙසං සමණානං සක්යපුත්තියානං දෙන්ති චීවරපිණ්ඩපාතසෙනාසනගිලානපච්චය-භෙසජ්ජපරික්ඛාරං තෙ ඉමෙ ඔවදන්ති අනුසාසන්ති තෙසං ච නවකම්මං අධිට්ඨෙන්ති. අහං පනම්හි දළිද්දො. න මං කොචි ඔවදති වා අනුසාසති වා නවකම්මං වා අධිට්ඨෙතී”ති."
                    },
                    {
                        "type": "paragraph",
                        "text": "36. අස්සොසුං ඛො භික්ඛූ තස්ස දළිද්දස්ස තුන්නවායස්ස උජ්ඣායන්තස්ස ඛීයන්තස්ස විපාචෙන්තස්ස. අථ ඛො තෙ භික්ඛූ භගවතො එතමත්ථං ආරොචෙසුං. අථ ඛො භගවා එතස්මිං නිදානෙ එතස්මිං පකරණෙ ධම්මිං කථං කත්වා භික්ඛූ ආමන්තෙසි."
                    },
                    {
                        "type": "paragraph",
                        "text": "“අනුජානාමි භික්ඛවෙ නවකම්මං දාතුං, නවකම්මිකො භික්ඛවෙ භික්ඛු උස්සුක්කං ආපජ්ජිස්සති “කින්ති නු ඛො විහාරො ඛිප්පං පරියොසානං ගච්ඡෙය්යා”ති ඛණ්ඩඵුල්ලං පටිසඞ්ඛරිස්සති. එවඤ්ච පන භික්ඛවෙ දාතබ්බං: පඨමං භික්ඛු යාචිත්වා ව්යත්තෙන භික්ඛුනා පටිබලෙන සඞ්ඝො ඤාපෙතබ්බො."
                    },
                    {
                        "type": "paragraph",
                        "text": "“සුණාතු මෙ භන්තෙ සඞ්ඝො. යදි සඞ්ඝස්ස පත්තකල්ලං සඞ්ඝො ඉත්ථන්නාමස්ස ගහපතිනො විහාරං ඉත්ථන්නාමස්ස භික්ඛුනො නවකම්මං දදෙය්ය” **එසා ඤත්ති**."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 172,
            "pali": {
                "entries": [
                    {
                        "type": "paragraph",
                        "text": "සුණාතු මෙ භන්තෙ සඞ්ඝො. සඞ්ඝො ඉත්ථන්නාමස්ස ගහපතිනො විහාරං ඉත්ථන්නාමස්ස භික්ඛුනො නවකම්මං දෙති. යස්සායස්මතො ඛමති ඉත්ථන්නාමස්ස ගහපතිනො විහාරං ඉත්ථන්නාමස්ස භික්ඛුනො නවකම්මස්ස දානං, සො තුණ්හස්ස. යස්ස නක්ඛමති සො භාසෙය්ය."
                    },
                    {
                        "type": "paragraph",
                        "text": "දින්නො සඞ්ඝෙන ඉත්ථන්නාමස්ස ගහපතිනො විහාරො ඉත්ථන්නාමස්ස භික්ඛුනො නවකම්මං. ඛමති සඞ්ඝස්ස. තස්මා තුණ්හී එවමෙතං ධාරයාමී”ති."
                    },
                    {
                        "type": "paragraph",
                        "text": "37. අථ ඛො භගවා වෙසාලියං යථාභිරන්තං විහරිත්වා යෙන සාවත්ථි තෙන චාරිකං පක්කාමි. තෙන ඛො පන සමයෙන ඡබ්බග්ගියානං භික්ඛූනං අන්තෙවාසිකා භික්ඛූ බුද්ධපමුඛස්ස සඞ්ඝස්ස පුරතො පුරතො ගන්ත්වා විහාරෙ පරිගණ්හන්ති, සෙය්යායො පරිගණ්හන්ති “ඉදං අම්හාකං උපජ්ඣායානං භවිස්සති, ඉදං අම්හාකං ආචරියානං භවිස්සති, ඉදං අම්හාකං භවිස්සතී”ති."
                    },
                    {
                        "type": "paragraph",
                        "text": "අථ ඛො ආයස්මා සාරිපුත්තො බුද්ධපමුඛස්ස සඞ්ඝස්ස පිට්ඨිතො පිට්ඨිතො ගන්ත්වා විහාරෙසු පරිග්ගහිතෙසු, සෙය්යාසු පරිග්ගහිතාසු සෙය්යං අලභමානො අඤ්ඤතරස්මිං රුක්ඛමූලෙ නිසීදි. අථ ඛො භගවා රත්තියා පච්චූසසමයං පච්චුට්ඨාය උක්කාසි. ආයස්මා පි සාරිපුත්තො උක්කාසි. “කො එත්ථා”ති. “අහං භන්තෙ සාරිපුත්තො”ති."
                    },
                    {
                        "type": "paragraph",
                        "text": "“කිස්ස ත්වං සාරිපුත්තං ඉධ නිසින්නො”ති."
                    },
                    {
                        "type": "paragraph",
                        "text": "අථ ඛො ආයස්මා සාරිපුත්තො භගවතො එතමත්ථං ආරොචෙසි. අථ ඛො භගවා එතස්මිං නිදානෙ එතස්මිං පකරණෙ භික්ඛුසඞ්ඝං සන්නිපාතාපෙත්වා භික්ඛූ පටිපුච්ඡි “සච්චං කිර භික්ඛවෙ ඡබ්බග්ගියානං භික්ඛූනං අන්තෙවාසිකා භික්ඛූ බුද්ධපමුඛස්ස සඞ්ඝස්ස පුරතො පුරතො ගන්ත්වා විහාරෙ පරිගණ්හන්ති, සෙය්යායො පරිගණ්හන්ති ‘ඉදං අම්හාකං උපජ්ඣායානං භවිස්සති, ඉදං අම්හාකං ආචරියානං භවිස්සති, ඉදං අම්හාකං භවිස්සතී”ති. “සච්චං භගවා”ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 174,
            "pali": {
                "entries": [
                    {
                        "type": "paragraph",
                        "text": "විගරහි බුද්ධො භගවා -පෙ- “කථං හි නාම තෙ භික්ඛවෙ මොඝපුරිසා බුද්ධපමුඛස්ස සඞ්ඝස්ස පුරතො පුරතො ගන්ත්වා විහාරෙ පරිගණ්හිස්සන්ති, සෙය්යායො පරිගණ්හිස්සන්ති ‘ඉදං අම්හාකං උපජ්ඣායානං භවිස්සති, ඉදං අම්හාකං ආචරියානං භවිස්සති, ඉදං අම්හාකං භවිස්සතී’ති. නෙතං භික්ඛවෙ අප්පසන්නානං වා පසාදාය පසන්නානං වා භිය්යොභාවාය. අථ ඛො තං භික්ඛවෙ අප්පසන්නානඤ්චෙව අප්පසාදාය පසන්නානඤ්ච එකච්චානං අඤ්ඤථත්තායා”ති විගරහිත්වා ධම්මිං කථං කත්වා භික්ඛූ ආමන්තෙසි: “කො භික්ඛවෙ අරහති අග්ගාසනං අග්ගොදකං අග්ගපිණ්ඩන්ති”"
                    },
                    {
                        "type": "paragraph",
                        "text": "38. එකච්චෙ භික්ඛූ එවමාහංසු: “යො භගවා ඛත්තියකුලා පබ්බජිතො සො අරහති අග්ගාසනං අග්ගොදකං අග්ගපිණ්ඩන්ති.”"
                    },
                    {
                        "type": "paragraph",
                        "text": "එකච්චෙ භික්ඛූ එවමාහංසු: “යො භගවා බ්රාහ්මණකුලා පබ්බජිතො සො අරහති අග්ගාසනං අග්ගොදකං අග්ගපිණ්ඩන්ති.”"
                    },
                    {
                        "type": "paragraph",
                        "text": "එකච්චෙ භික්ඛූ එවමාහංසු: “යො භගවා ගහපතිකුලා පබ්බජිතො සො අරහති අග්ගාසනං අග්ගොදකං අග්ගපිණ්ඩන්ති.”"
                    },
                    {
                        "type": "paragraph",
                        "text": "එකච්චෙ භික්ඛූ එවමාහංසු: “යො භගවා සුත්තන්තිකො සො අරහති අග්ගාසනං අග්ගොදකං අග්ගපිණ්ඩන්ති.”"
                    },
                    {
                        "type": "paragraph",
                        "text": "එකච්චෙ භික්ඛූ එවමාහංසු: “යො භගවා විනයධරො සො අරහති අග්ගාසනං අග්ගොදකං අග්ගපිණ්ඩන්ති.”"
                    },
                    {
                        "type": "paragraph",
                        "text": "එකච්චෙ භික්ඛූ එවමාහංසු: “යො භගවා ධම්මකථිකො සො අරහති අග්ගාසනං -අග්ගොදකං අග්ගපිණ්ඩන්ති.”"
                    },
                    {
                        "type": "paragraph",
                        "text": "එකච්චෙ භික්ඛූ එවමාහංසු: “යො භගවා පඨමස්ස ඣානස්ස ලාභී සො අරහති අග්ගාසනං අග්ගොදකං අග්ගපිණ්ඩන්ති.”"
                    },
                    {
                        "type": "paragraph",
                        "text": "එකච්චෙ භික්ඛූ එවමාහංසු: “යො භගවා දුතියස්ස ඣානස්ස ලාභී -පෙ- “යො භගවා තතියස්ස ඣානස්ස ලාභීති -පෙ- “යො භගවා චතුත්ථස්ස ඣානස්ස ලාභී සො අරහති අග්ගාසනං අග්ගොදකං අග්ගපිණ්ඩන්ති.”"
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 176,
            "pali": {
                "entries": [
                    {
                        "type": "paragraph",
                        "text": "එකච්චෙ භික්ඛූ එවමාහංසු: “යො භගවා සොතාපන්නො සො අරහති අග්ගාසනං අග්ගොදකං අග්ගපිණ්ඩන්ති.”"
                    },
                    {
                        "type": "paragraph",
                        "text": "එකච්චෙ භික්ඛූ එවමාහංසු: “යො භගවා සකදාගාමී” -පෙ- යො භගවා අනාගාමී” -පෙ- “යො භගවා අරහා සො අරහති අග්ගාසනං අග්ගොදකං අග්ගපිණ්ඩන්ති.”"
                    },
                    {
                        "type": "paragraph",
                        "text": "එකච්චෙ භික්ඛූ එවමාහංසු: “යො භගවා තෙවිජ්ජො සො අරහති අග්ගාසනං අග්ගොදකං අග්ගපිණ්ඩන්ති.”"
                    },
                    {
                        "type": "paragraph",
                        "text": "එකච්චෙ භික්ඛූ එවමාහංසු: “යො භගවා ඡළභිඤ්ඤො සො අරහති අග්ගාසනං අග්ගොදකං අග්ගපිණ්ඩන්ති.”"
                    },
                    {
                        "type": "paragraph",
                        "text": "39. අථ ඛො භගවා භික්ඛූ ආමන්තෙසි: “භූතපුබ්බං භික්ඛවෙ හිමවන්තපස්සෙ මහානිග්රොධො අහොසි. තං තයො සහායා උපනිස්සාය විහරිංසු තිත්තිරො ච මක්කටො ච හත්ථිනාගො ච. තෙ අඤ්ඤමඤ්ඤං අගාරවා අප්පතිස්සා අසභාගවුත්තිකා විහරන්ති. අථ ඛො භික්ඛවෙ තෙසං සහායානං එතදහොසි: “අහො නූන මයං ජානෙය්යාම. යං අම්හාකං ජාතියා මහන්තතරො තං මයං සක්කරෙය්යාම ගරුං කරෙය්යාම මානෙය්යාම පූජෙය්යාම තස්ස ච මයං ඔවාදෙ තිට්ඨෙය්යාමා”ති."
                    },
                    {
                        "type": "paragraph",
                        "text": "අථ ඛො භික්ඛවෙ තිත්තිරො ච මක්කටො ච හත්ථිනාගං පුච්ඡිංසු “ත්වං සම්ම කිං පොරාණං සරසී”ති."
                    },
                    {
                        "type": "paragraph",
                        "text": "“යදාහං සම්මා ඡාපො හොමි, ඉමං නිග්රොධං අන්තරා සත්ථීනං{1} කරිත්වා අතික්කමාමි අග්ගඞ්කුරකං මෙ උදරං ඡුපති. ඉමාහං සම්මා පොරාණං සරාමී”ති."
                    },
                    {
                        "type": "paragraph",
                        "text": "අථ ඛො භික්ඛවෙ තිත්තිරො ච හත්ථිනාගො ච මක්කටං පුච්ඡිංසු “ත්වං සම්ම කිං පොරාණං සරසී’ති."
                    },
                    {
                        "type": "paragraph",
                        "text": "යදාහං සම්මා ඡාපො හොමි ඡමායං නිසීදිත්වා ඉමස්ස නිග්රොධස්ස අග්ගඞ්කුරකං ඛාදාමි. ඉමාහං සම්මා පොරාණං සරාමී”ති."
                    },
                    {
                        "type": "paragraph",
                        "text": "අථ ඛො භික්ඛවෙ මක්කටො ච හත්ථිනාගො ච තිත්තිරං පුච්ඡිංසු “ත්වං සම්ම කිං පොරාණං සරසී”ති."
                    },
                    {
                        "type": "paragraph",
                        "text": "අමුකස්මිං සම්මා ඔකාසෙ මහානිග්රොධො අහොසි. තතො අහං ඵලං භක්ඛිත්වා ඉමස්මිං ඔකාසෙ වච්චං අකාසිං. තස්සායං නිග්රොධො ජාතො. තදාහං සම්මා ජාතියා මහන්තතරො”ති."
                    }
                ],
                "footnotes": [
                    {
                        "type": "footnote",
                        "text": "1. අන්තරාසත්ථිකං - සිමු."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 178,
            "pali": {
                "entries": [
                    {
                        "type": "paragraph",
                        "text": "අථ ඛො භික්ඛවෙ මක්කටො ච හත්ථිනාගො ච තිත්තිරං එතදවොචුං: “ත්වං සම්ම අම්හාකං ජාතියා මහන්තතරො. තං මයං සක්කරිස්සාම ගරුකරිස්සාම මානෙස්සාම පූජෙස්සාම තුය්හඤ්ච මයං ඔවාදෙ පතිට්ඨිස්සාමා”ති."
                    },
                    {
                        "type": "paragraph",
                        "text": "අථ ඛො භික්ඛවෙ තිත්තිරො මක්කටඤ්ච හත්ථිනාගඤ්ච පඤ්චසු සීලෙසු සමාදපෙසි. අත්තනා ච පඤ්චසු සීලෙසු සමාදාය වත්තති. තෙ අඤ්ඤමඤ්ඤං සගාරවා සප්පතිස්සා සභාගවුත්තිකා විහරිත්වා කායස්ස භෙදා පරම්මරණා සුගතිං සග්ගං ලොකං උපපජ්ජිංසු. එවං ඛො තං භික්ඛවෙ තිත්තිරියං නාම බ්රහ්මචරියං අහොසි."
                    },
                    {
                        "type": "gatha",
                        "text": "යෙ වුද්ධමපචායන්ති නරා ධම්මස්ස කොවිදා\nදිට්ඨෙව ධම්මෙ පාසංසා සම්පරායෙ ච සුග්ගතී.",
                        "level": 1
                    },
                    {
                        "type": "paragraph",
                        "text": "තෙ හි නාම භික්ඛවෙ තිරච්ඡානගතා පාණා අඤ්ඤමඤ්ඤං සගාරවා සප්පතිස්සා සභාගවුත්තිකා විහරිස්සන්ති. ඉධ ඛො තං භික්ඛවෙ සොභෙථ යං තුම්හෙ එවං ස්වාක්ඛාතෙ ධම්මවිනයෙ පබ්බජිතා සමානා අඤ්ඤමඤ්ඤං අගාරවා අප්පතිස්සා අසභාගවුත්තිකා විහරෙය්යාථ. නෙතං භික්ඛවෙ අප්පසන්නානං වා පසාදාය පසන්නානං වා භිය්යොභාවාය. අථ ඛො තං භික්ඛවෙ අප්පසන්නානඤ්චෙව අප්පසාදාය පසන්නානඤ්ච එකච්චානං අඤ්ඤථත්තායා”ති විගරහිත්වා ධම්මිං කථං කත්වා භික්ඛූ ආමන්තෙසි: “අනුජානාමි භික්ඛවෙ යථාවුඩ්ඪං අභිවාදනං පච්චුට්ඨානං අඤ්ජලිකම්මං සාමීචිකම්මං අග්ගාසනං අග්ගොදකං අග්ගපිණ්ඩං. න ච භික්ඛවෙ සඞ්ඝිකං යථාවුඩ්ඪං පටිබාහිතබ්බං. යො පටිබාහෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "40. දස ඉමෙ භික්ඛවෙ අවන්දියා: පුරෙ උපසම්පන්නෙන පච්ඡා උපසම්පන්නො අවන්දියො, අනුපසම්පන්නො අවන්දියො, නානාසංවාසකො වුඩ්ඪතරො අධම්මවාදී අවන්දියො, මාතුගාමො අවන්දියො, පණ්ඩකො අවන්දියො, පාරිවාසිකො අවන්දියො, මූලාය පටිකස්සනාරහො අවන්දියො, මානත්තාරහො අවන්දියො, මානත්තචාරිකො අවන්දියො. අබ්භානාරහො අවන්දියො. ඉමෙ ඛො භික්ඛවෙ දස අවන්දියා."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 180,
            "pali": {
                "entries": [
                    {
                        "type": "paragraph",
                        "text": "තයො මෙ භික්ඛවෙ වන්දියා: පච්ඡා උපසම්පන්නෙන පුරෙ උපසම්පන්නො වන්දියො, නානාසංවාසකො වුඩ්ඪතරො ධම්මවාදී වන්දියො, සදෙවකෙ භික්ඛවෙ ලොකෙ සමාරකෙ සබ්රහ්මකෙ සස්සමණබ්රාහ්මණියා පජාය සදෙවමනුස්සාය තථාගතො අරහං සම්මාසම්බුද්ධො වන්දියො. ඉමෙ ඛො භික්ඛවෙ තයො වන්දියාති."
                    },
                    {
                        "type": "paragraph",
                        "text": "41. තෙන ඛො පන සමයෙන මනුස්සා සඞ්ඝං උද්දිස්ස මණ්ඩපෙ පටියාදෙන්ති, සන්ථරෙ{1} පටියාදෙන්ති, ඔකාසෙ පටියාදෙන්ති. ඡබ්බග්ගියානං භික්ඛූනං අන්තෙවාසිකා භික්ඛූ සඞ්ඝිකඤ්ඤෙව ‘භගවතා යථාවුඩ්ඪං අනුඤ්ඤාතං, නො උද්දිස්සකතන්ති’ බුද්ධපමුඛස්ස සඞ්ඝස්ස පුරතො පුරතො ගන්ත්වා මණ්ඩපෙපි පරිගණ්හන්ති’ සන්ථරෙපි පරිගණ්හන්ති, ඔකාසෙපි පරිගණ්හන්ති ‘ඉදං අම්හාකං උපජ්ඣායානං භවිස්සති, ඉදං අම්හාකං ආචරියානං භවිස්සති, ඉදං අම්හාකං භවිස්සතී’ති."
                    },
                    {
                        "type": "paragraph",
                        "text": "අථ ඛො ආයස්මා සාරිපුත්තො බුද්ධපමුඛස්ස සඞ්ඝස්ස පිට්ඨිතො පිට්ඨිතො ගන්ත්වා මණ්ඩපෙසු පරිග්ගහිතෙසු, සන්ථරෙසු පරිග්ගහිතෙසු ඔකාසෙසු පරිග්ගහිතෙසු ඔකාසං අලභමානො අඤ්ඤතරස්මිං රුක්ඛමූලෙ නිසීදි. අථ ඛො භගවා රත්තියා පච්චූසසමයං පච්චුට්ඨාය උක්කාසි. ආයස්මාපි සාරිපුත්තො උක්කාසි. “කො එත්ථාති.” “අහං භගවා සාරිපුත්තො”ති. “කිස්ස ත්වං සාරිපුත්ත ඉධ නිසින්නො”ති."
                    },
                    {
                        "type": "paragraph",
                        "text": "අථ ඛො ආයස්මා සාරිපුත්තො භගවතො එතමත්ථං ආරොචෙසි. අථ ඛො භගවා එතස්මිං නිදානෙ එතස්මිං පකරණෙ භික්ඛුසඞ්ඝං සන්නිපාතාපෙත්වා භික්ඛූ පටිපුච්ඡි: “සච්චං කිර භික්ඛවෙ ඡබ්බග්ගියානං භික්ඛූනං අන්තෙවාසිකා භික්ඛූ සඞ්ඝිකඤ්ඤෙව භගවතා යථාවුඩ්ඪං අනුඤ්ඤාතං නො උද්දිස්සකතන්ති බුද්ධපමුඛස්ස සඞ්ඝස්ස පුරතො පුරතො ගන්ත්වා මණ්ඩපෙ පරිගණ්හන්ති, සන්ථරෙ පරිගණ්හන්ති, ඔකාසෙ පරිගණ්හන්ති: ඉදං අම්හාකං උපජ්ඣායානං භවිස්සති, ඉදං අම්හාකං ආචරියානං භවිස්සති, ඉදං අම්හාකං භවිස්සතී”ති. “සච්චං භගවා” -පෙ- විගරහිත්වා ධම්මිං කථං කත්වා භික්ඛූ ආමන්තෙසි: “න භික්ඛවෙ උද්දිස්සකතම්පි යථාවුඩ්ඪං පටිබාහිතබ්බං. යො පටිබාහෙය්ය ආපත්ති දුක්කටස්සා”ති."
                    }
                ],
                "footnotes": [
                    {
                        "type": "footnote",
                        "text": "1. සන්ථාරෙ - සිමු."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 182,
            "pali": {
                "entries": [
                    {
                        "type": "paragraph",
                        "text": "42. තෙන ඛො පන සමයෙන මනුස්සා භත්තග්ගෙ අන්තරඝරෙ උච්චාසයනමහාසයනානි පඤ්ඤපෙන්ති. සෙය්යථිදං: ආසන්දිං පල්ලඞ්කං ගොණකං චිත්තකං පටිකං පටලිකං තූලිකං විකතිකං උද්දලොමිං එකන්තලොමිං කට්ඨිස්සං කොසෙය්යං කුත්තකං හත්ථත්ථරං{1} අස්සත්ථරං රථත්ථරං අජිනප්පවෙණිං කදලිමිගපවරපච්චත්ථරණං සඋත්තරච්ඡදං උභතොලොහිතකූපධානං. භික්ඛූ කුක්කුච්චායන්තා නාභිනිසීදන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ ඨපෙත්වා තීණි ආසන්දිං පල්ලඞ්කං තූලිකං ගිහිවිකතං අභිනිසීදිතුං, නත්වෙව අභිනිපජ්ජිතුන්ති”."
                    },
                    {
                        "type": "paragraph",
                        "text": "තෙන ඛො පන සමයෙන මනුස්සා භත්තග්ගෙ අන්තරඝරෙ තූලොනද්ධං මඤ්චම්පි පීඨම්පි පඤ්ඤපෙන්ති. භික්ඛූ කුක්කුච්චායන්තා නාභිනිසීදන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ ගිහිවිකතං අභිනිසීදිතුං නත්වෙව අභිනිපජ්ජිතුන්ති.”"
                    },
                    {
                        "type": "paragraph",
                        "text": "43. අථ ඛො භගවා අනුපුබ්බෙන චාරිකං චරමානො යෙන සාවත්ථි තදවසරි. තත්ර සුදං භගවා සාවත්ථියං විහරති ජෙතවනෙ අනාථපිණ්ඩිකස්ස ආරාමෙ. අථ ඛො අනාථපිණ්ඩිකො ගහපති යෙන භගවා තෙනුපසඞ්කමි. උපසඞ්කමිත්වා භගවන්තං අභිවාදෙත්වා එකමන්තං නිසීදි. එකමන්තං නිසින්නො ඛො අනාථපිණ්ඩිකො ගහපති භගවන්තං එතදවොච: “අධිවාසෙතු මෙ භන්තෙ භගවා ස්වාතනාය භත්තං සද්ධිං භික්ඛුසඞ්ඝෙනා”ති. අධිවාසෙසි භගවා තුණ්හීභාවෙන."
                    },
                    {
                        "type": "paragraph",
                        "text": "අථ ඛො අනාථපිණ්ඩිකො ගහපති භගවතො අධිවාසනං විදිත්වා උට්ඨායාසනා භගවන්තං අභිවාදෙත්වා පදක්ඛිණං කත්වා පක්කාමි. අථ ඛො අනාථපිණ්ඩිකො ගහපති තස්සා රත්තියා අච්චයෙන පණීතං ඛාදනීයං භොජනීයං පටියාදාපෙත්වා භගවතො කාලං ආරොචාපෙසි ‘කාලො භන්තෙ නිට්ඨිතං භත්තන්ති.’"
                    }
                ],
                "footnotes": [
                    {
                        "type": "footnote",
                        "text": "1. හත්ථිත්ථරං - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 184,
            "pali": {
                "entries": [
                    {
                        "type": "paragraph",
                        "text": "අථ ඛො භගවා පුබ්බන්හසමයං නිවාසෙත්වා පත්තචීවරමාදාය යෙන අනාථපිණ්ඩිකස්ස ගහපතිස්ස නිවෙසනං තෙනුපසඞ්කමි උපසඞ්කමිත්වා පඤ්ඤත්තෙ ආසනෙ නිසීදි සද්ධිං භික්ඛුසඞ්ඝෙන. අථ ඛො අනාථපිණ්ඩිකො ගහපති බුද්ධපමුඛං භික්ඛුසඞ්ඝං පණීතෙන ඛාදනීයෙන භොජනීයෙන සහත්ථා සන්තප්පෙත්වා සම්පවාරෙත්වා භගවන්තං භුත්තාවිං ඔනීතපත්තපාණිං එකමන්තං නිසීදි. එකමන්තං නිසින්නො ඛො අනාථපිණ්ඩිකො ගහපති භගවන්තං එතදවොච: “කථාහං භන්තෙ ජෙතවනෙ පටිපජ්ජාමී”ති."
                    },
                    {
                        "type": "paragraph",
                        "text": "“තෙන හි ත්වං ගහපති ජෙතවනං ආගතානාගතස්ස චාතුද්දිසස්ස සඞ්ඝස්ස පතිට්ඨාපෙහී”ති."
                    },
                    {
                        "type": "paragraph",
                        "text": "“එවං භන්තෙ”ති ඛො අනාථපිණ්ඩිකො ගහපති භගවතො පටිස්සුත්වා ජෙතවනං ආගතානාගතස්ස චාතුද්දිසස්ස සඞ්ඝස්ස පතිට්ඨාපෙසි."
                    },
                    {
                        "type": "paragraph",
                        "text": "අථ ඛො භගවා අනාථපිණ්ඩිකං ගහපතිං ඉමාහි ගාථාහි අනුමොදි:"
                    },
                    {
                        "type": "gatha",
                        "text": "44. සීතං උණ්හං පටිහන්ති තතො වාළමිගානි ච\nසිරිංසපෙ{1} ච මකසෙ සිසිරෙ චාපි වුට්ඨියො.",
                        "level": 1
                    },
                    {
                        "type": "gatha",
                        "text": "තතො වාතාතපො ඝොරො සඤ්ජාතො පටිහඤ්ඤති.\nලෙණත්ථඤ්ච සුඛත්ථඤ්ච ඣායිතුඤ්ච විපස්සිතුං",
                        "level": 1
                    },
                    {
                        "type": "gatha",
                        "text": "විහාරදානං සඞ්ඝස්ස අග්ගං බුද්ධෙන වණ්ණිතං\nතස්මා හි පණ්ඩිතො පොසො සම්පස්සං අත්ථමත්තනො",
                        "level": 1
                    },
                    {
                        "type": "gatha",
                        "text": "විහාරෙ කාරයෙ රම්මෙ වාසයෙත්ථ බහුස්සුතෙ.\nතෙසං අන්නඤ්ච පානඤ්ච වත්ථසෙනාසනානි ච",
                        "level": 1
                    },
                    {
                        "type": "gatha",
                        "text": "දදෙය්ය උජුභූතෙසු විප්පසන්නෙන චෙතසා.\nතෙ තස්ස ධම්මං දෙසෙන්ති සබ්බදුක්ඛාපනූදනං\nයං සො ධම්මං ඉධඤ්ඤාය පරිනිබ්බාති අනාසවොති.",
                        "level": 1
                    },
                    {
                        "type": "paragraph",
                        "text": "අථ ඛො භගවා අනාථපිණ්ඩිකං ගහපතිං ඉමාහි ගාථාහි අනුමොදිත්වා උට්ඨායාසනා පක්කාමි."
                    }
                ],
                "footnotes": [
                    {
                        "type": "footnote",
                        "text": "1. සරීසපෙ - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 186,
            "pali": {
                "entries": [
                    {
                        "type": "paragraph",
                        "text": "45. තෙන ඛො පන සමයෙන අඤ්ඤතරස්ස ආජීවකසාවකස්ස මහාමත්තස්ස සඞ්ඝභත්තං හොති. ආයස්මා උපනන්දො සක්යපුත්තො පච්ඡා ආගන්ත්වා විප්පකතභොජනං{1} ආනන්තරිකං භික්ඛුං වුට්ඨාපෙසි. භත්තග්ගං කොලාහලමහොසි. අථ ඛො සො මහාමත්තො උජ්ඣායති ඛීයති විපාචෙති: “කථං හි නාම සමණා සක්යපුත්තියා පච්ඡා ආගන්ත්වා විප්පකතභොජනෙ භික්ඛුං වුට්ඨාපෙස්සන්ති, භත්තග්ගං කොලාහලමහොසි. නනු නාම ලබ්භා අඤ්ඤත්රාපි නිසින්නෙන යාවදත්ථං භුඤ්ජිතුන්ති” අස්සොසුං ඛො භික්ඛූ තස්ස මහාමත්තස්ස උජ්ඣායන්තස්ස ඛීයන්තස්ස විපාචෙන්තස්ස. යෙ තෙ භික්ඛූ අප්පිච්ඡා -පෙ- තෙ උජ්ඣායන්ති ඛීයන්ති විපාචෙන්ති: “කථං හි නාම ආයස්මා උපනන්දො සක්යපුත්තො පච්ඡා ආගන්ත්වා විප්පකතභොජනං ආනන්තරිකං භික්ඛුං වුට්ඨාපෙස්සති. භත්තග්ගං කොලාහලං අහොසී”ති. අථ ඛො තෙ භික්ඛූ භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“සච්චං කිර ත්වං, උපනන්දි පච්ඡා ආගන්ත්වා විප්පකතභොජනං ආනන්තරිකං භික්ඛුං වුට්ඨාපෙසි භත්තග්ගං කොලාහලං අහොසී”ති."
                    },
                    {
                        "type": "paragraph",
                        "text": "“සච්චං භගවා.”"
                    },
                    {
                        "type": "paragraph",
                        "text": "විගරහි බුද්ධො භගවා: “කථං හි නාම ත්වං මොඝපුරිස පච්ඡා ආගන්ත්වා විප්පකතභොජනං ආනන්තරිකං භික්ඛුං වුට්ඨාපෙස්සසි. භත්තග්ගං කොලාහලං අහොසි. නෙතං මොඝපුරිස අප්පසන්නානං වා පසාදාය -පෙ- විගරහිත්වා ධම්මිං කථං කත්වා භික්ඛූ ආමන්තෙසි."
                    },
                    {
                        "type": "paragraph",
                        "text": "“න, භික්ඛවෙ විප්පකතභොජනො භික්ඛු වුට්ඨාපෙතබ්බො. යො වුට්ඨාපෙය්ය ආපත්ති දුක්කටස්ස. සචෙ වුට්ඨාපෙති පවාරිතො ච හොති. ‘ගච්ඡ උදකං ආහරා’ති වත්තබ්බො එවඤ්චෙතං ලභෙත ඉච්චෙතං කුසලං. නො චෙ ලභෙථ, සාධුකං සිත්ථානි ගිලිත්වා වුඩ්ඪතරස්ස භික්ඛුනො ආසනං දාතබ්බං. නත්වෙවාහං භික්ඛවෙ කෙනචි පරියායෙන වුඩ්ඪතරස්ස භික්ඛුනො ආසනං පටිබාහෙතබ්බන්ති වදාමි. යො පටිබාහෙය්ය ආපත්ති දුක්කටස්සා”ති."
                    }
                ],
                "footnotes": [
                    {
                        "type": "footnote",
                        "text": "1. විප්පකතභොජනො - සීමු."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 188,
            "pali": {
                "entries": [
                    {
                        "type": "paragraph",
                        "text": "46. තෙන ඛො පන සමයෙන ඡබ්බග්ගියා භික්ඛූ ගිලානෙ භික්ඛූ වුට්ඨාපෙන්ති. ගිලානා එවං වදෙන්ති ‘න මයං ආවුසො සක්කොම වුට්ඨාතුං ගිලානාම්හා’ති. ‘මයං ආයස්මන්තෙ වුට්ඨාපෙස්සාමා’ති පරිග්ගහෙත්වා වුට්ඨාපෙත්වා ඨිතකෙ මුඤ්චන්ති. ගිලානා මුච්ඡිතා පපතන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ ගිලානො වුට්ඨාපෙතබ්බො. යො වුට්ඨාපෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "තෙන ඛො පන සමයෙන ඡබ්බග්ගියා භික්ඛූ ‘ගිලානා මයම්හා අවුට්ඨාපනීයා’ති වරසෙය්යායො පළිබුද්ධෙන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ ගිලානස්ස පතිරූපං සෙය්යං දාතුන්ති.”"
                    },
                    {
                        "type": "paragraph",
                        "text": "තෙන ඛො පන සමයෙන ඡබ්බග්ගියා භික්ඛූ ලෙසකප්පෙන සෙනාසනං පටිබාහන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ ලෙසකප්පෙන සෙනාසනං පටිබාහිතබ්බං. යො පටිබාහෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "47. තෙන ඛො පන සමයෙන සත්තරසවග්ගියා භික්ඛූ අඤ්ඤතරං පච්චන්තිමං මහාවිහාරං පටිසඞ්ඛරොන්ති ‘ඉධ මයං වස්සං වසිස්සාමා’ති. අද්දසංසු ඛො ඡබ්බග්ගියා භික්ඛූ සත්තරසවග්ගියෙ භික්ඛූ විහාරං පටිසඞ්ඛරොන්තෙ. දිස්වාන එවමාහංසු ‘ඉමෙ ආවුසො සත්තරසවග්ගියා භික්ඛූ විහාරං පටිසඞ්ඛරොන්ති, හන්ද නෙ වුට්ඨාපෙස්සාමා’ති. එකච්චෙ එවමාහංසු: “ආගමෙථ ආවුසො යාව පටිසඞ්ඛරොන්ති. පටිසඞ්ඛතෙ වුට්ඨාපෙස්සාමා’ති. අථ ඛො ඡබ්බග්ගියා භික්ඛූ සත්තරසවග්ගියෙ භික්ඛූ එතදවොචුං: “උට්ඨෙථාවුසො අම්හාකං විහාරො පාපුණාතී’ති."
                    },
                    {
                        "type": "paragraph",
                        "text": "“නනු ආවුසො පටිගච්චෙව ආචික්ඛිතබ්බං. මයඤ්ච අඤ්ඤං පටිසඞ්ඛරෙය්යාමා”ති."
                    },
                    {
                        "type": "paragraph",
                        "text": "“නනු ආවුසො සඞ්ඝිකො විහාරො?”ති."
                    },
                    {
                        "type": "paragraph",
                        "text": "“ආම ආවුසො, සඞ්ඝිකො විහාරොති”."
                    },
                    {
                        "type": "paragraph",
                        "text": "“උට්ඨෙථාවුසො, අම්හාකං විහාරො පාපුණාතී”ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 190,
            "pali": {
                "entries": [
                    {
                        "type": "paragraph",
                        "text": "“මහල්ලකො ආවුසො විහාරො. තුම්හෙ’පි වසථ මයම්පි වසිස්සාමා”ති. “උට්ඨෙථාවුසො අම්හාකං විහාරො පාපුණාතී”ති. කුපිතා අනත්තමනා ගීවායං ගහෙත්වා නික්කඩ්ඪන්ති. තෙ නික්කඩ්ඪියමානා රොදන්ති. භික්ඛූ එවමාහංසු “කිස්ස තුම්හෙ ආවුසො රොදථා”ති."
                    },
                    {
                        "type": "paragraph",
                        "text": "“ඉමෙ ආවුසො ඡබ්බග්ගියා භික්ඛූ කුපිතා අනත්තමනා අම්හෙ සඞ්ඝිකා විහාරා නික්කඩ්ඪන්තී”ති."
                    },
                    {
                        "type": "paragraph",
                        "text": "යෙ තෙ භික්ඛූ අප්පිච්ඡා -පෙ- තෙ උජ්ඣායන්ති ඛීයන්ති විපාචෙන්ති: “කථං හි නාම ඡබ්බග්ගියා භික්ඛූ කුපිතා අනත්තමනා භික්ඛූ සඞ්ඝිකා විහාරා නික්කඩ්ඪිස්සන්තී”ති."
                    },
                    {
                        "type": "paragraph",
                        "text": "අථ ඛො තෙ භික්ඛූ භගවතො එතමත්ථං ආරොචෙසුං. -පෙ- සච්චං කිර භික්ඛවෙ ඡබ්බග්ගියා භික්ඛූ කුපිතා අනත්තමනා සඞ්ඝිකා විහාරා භික්ඛූ නික්කඩ්ඪන්තීති. “සච්චං භගවා -පෙ- විගරහිත්වා ධම්මිං කථං කත්වා භික්ඛූ ආමන්තෙසි."
                    },
                    {
                        "type": "paragraph",
                        "text": "“න භික්ඛවෙ කුපිතෙන අනත්තමනෙන භික්ඛු සඞ්ඝිකා විහාරා නික්කඩ්ඪිතබ්බො. යො නික්කඩ්ඪෙය්ය, යථාධම්මො කාරෙතබ්බො. අනුජානාමි භික්ඛවෙ සෙනාසනං ගාහෙතුන්ති.”"
                    },
                    {
                        "type": "paragraph",
                        "text": "48. අථ ඛො භික්ඛූනං එතදහොසි: ‘කෙන නු ඛො සෙනාසනං ගාහෙතබ්බන්ති?” භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ පඤ්චහඞ්ගෙහි සමන්නාගතං භික්ඛුං සෙනාසනගාහාපකං සම්මන්නිතුං: යො න ඡන්දාගතිං ගච්ඡෙය්ය, න දොසාගතිං ගච්ඡෙය්ය, න භයාගතිං ගච්ඡෙය්ය, න මොහාගතිං ගච්ඡෙය්ය, ගහිතාගහිතඤ්ච ජානෙය්ය. එවඤ්ච පන භික්ඛවෙ සම්මන්නිතබ්බො:"
                    },
                    {
                        "type": "paragraph",
                        "text": "පඨමං භික්ඛු යාචිතබ්බො, යාචිත්වා ව්යත්තෙන භික්ඛුනා පටිබලෙන සඞ්ඝො ඤාපෙතබ්බො:"
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 192,
            "pali": {
                "entries": [
                    {
                        "type": "paragraph",
                        "text": "“සුණාතු මෙ භන්තෙ සඞ්ඝො. යදි සඞ්ඝස්ස පත්තකල්ලං සඞ්ඝො ඉත්ථන්නාමං භික්ඛුං සෙනාසනග්ගාහාපකං සම්මන්නෙය්ය. **එසා ඤත්ති.**"
                    },
                    {
                        "type": "paragraph",
                        "text": "සුණාතු මෙ භන්තෙ සඞ්ඝො. සඞ්ඝො ඉත්ථන්නාමං භික්ඛුං සෙනාසනගාහාපකං සම්මන්නති. යස්සායස්මතො ඛමති ඉත්ථන්නාමස්ස භික්ඛුනො සෙනාසනගාහාපකස්ස සම්මති සො තුණ්හස්ස, යස්ස නක්ඛමති සො භාසෙය්ය."
                    },
                    {
                        "type": "paragraph",
                        "text": "සම්මතො සඞ්ඝෙන ඉත්ථන්නාමො භික්ඛු සෙනාසනගාහාපකො. ඛමති සඞ්ඝස්ස. තස්මා තුණ්හී. එවමෙතං ධාරයාමී”ති ."
                    },
                    {
                        "type": "paragraph",
                        "text": "අථ ඛො සෙනාසනගාහාපකානං භික්ඛූනං එතදහොසි: “කථන්නු ඛො සෙනාසනං ගාහෙතබ්බන්ති.” භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ පඨමං භික්ඛූ ගණෙතුං, භික්ඛූ ගණෙත්වා සෙය්යා ගණෙතුං, සෙය්යා ගනෙත්වා සෙය්යග්ගෙන ගාහෙතුන්ති.”"
                    },
                    {
                        "type": "paragraph",
                        "text": "සෙය්යග්ගෙන ගාහෙන්තා සෙය්යා උස්සාදයිංසු."
                    },
                    {
                        "type": "paragraph",
                        "text": "“අනුජානාමි භික්ඛවෙ විහාරග්ගෙන ගාහෙතුන්ති.”"
                    },
                    {
                        "type": "paragraph",
                        "text": "විහාරග්ගෙන ගාහෙන්තා විහාරා උස්සාරයිංසු"
                    },
                    {
                        "type": "paragraph",
                        "text": "“අනුජානාමි භික්ඛවෙ පරිවෙනග්ගෙන ගාහෙතුන්ති.”"
                    },
                    {
                        "type": "paragraph",
                        "text": "පරිවෙනග්ගෙන ගාහෙන්තා පරිවෙනං උස්සාදයිංසු."
                    },
                    {
                        "type": "paragraph",
                        "text": "“අනුජානාමි භික්ඛවෙ අනුභාගම්පි දාතුං. ගහිතෙ අනුභාගෙ අඤ්ඤො භික්ඛු ආගච්ඡති න අකාමා දාතබ්බො”ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 194,
            "pali": {
                "entries": [
                    {
                        "type": "paragraph",
                        "text": "49. තෙන ඛො පන සමයෙන භික්ඛූ නිස්සීමෙ ඨීතස්ස සෙනාසනං ගාහෙන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ නිස්සීමෙ ඨිතස්ස සෙනාසනං ගාහෙතබ්බං. යො ගාහෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "තෙන ඛො පන සමයෙන භික්ඛූ සෙනාසනං ගහෙත්වා සබ්බකාලං පටිබාහන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ සෙනාසනං ගහෙත්වා සබ්බකාලං පටිබාහිතබ්බං. යො පටිබාහෙය්ය ආපත්ති දුක්කටස්ස. අනුජානාමි භික්ඛවෙ වස්සානං තෙමාසං පටිබාහිතුං උතුකාලං පන න පටිබාහිතුන්ති.”"
                    },
                    {
                        "type": "paragraph",
                        "text": "අථ ඛො භික්ඛූනං එතදහොසි “කති නු ඛො සෙනාසනගාහා?”ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“තයො මෙ භික්ඛවෙ සෙනාසනගාහා: පුරිමකො පච්ඡිමකො අන්තරාමුත්තකො. අපරජ්ජුගතාය ආසාළ්හියා පුරිමකො ගාහෙතබ්බො, මාසගතාය ආසාළ්හියා පච්ඡිමකො ගාහෙතබ්බො, අපරජ්ජුගතාය පවාරණාය ආයතිං වස්සාවාසත්ථාය අන්තරාමුත්තකො ගාහෙතබ්බො. ඉමෙ ඛො භික්ඛවෙ තයො සෙනාසනගාහා”ති."
                    },
                    {
                        "type": "centered",
                        "text": "දුතියභාණවාරො නිට්ඨිතං.",
                        "level": 1
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 196,
            "pali": {
                "entries": [
                    {
                        "type": "paragraph",
                        "text": "50. තෙන ඛො පන සමයෙන ආයස්මා උපනන්දො සක්යපුත්තො සාවත්ථියං සෙනාසනං ගහෙත්වා අඤ්ඤතරං ගාමකාවාසං අගමාසි. තත්ථපි සෙනාසනං අග්ගහෙසි. අථ ඛො තෙසං භික්ඛූනං එතදහොසි: “අයං ආවුසො ආයස්මා උපනන්දො සක්යපුත්තො භණ්ඩනකාරකො කලහකාරකො විවාදකාරකො භස්සකාරකො සඞ්ඝෙ අධිකරණකාරකො. සචායං ඉධ වස්සං වසිස්සති සබ්බෙව මයං න ඵාසු භවිස්සාම. හන්ද නං පුච්ඡාමා”ති."
                    },
                    {
                        "type": "paragraph",
                        "text": "අථ ඛො තෙ භික්ඛූ ආයස්මන්තං උපනන්දං සක්යපුත්තං එතදවොචුං: “නනු තයා ආවුසො උපනන්ද සාවත්ථියං සෙනාසනං ගහිතන්ති.”"
                    },
                    {
                        "type": "paragraph",
                        "text": "“එවමාවුසො”ති."
                    },
                    {
                        "type": "paragraph",
                        "text": "“කිං පන ත්වං ආවුසො උපනන්ද එකො ද්වෙ පටිබාහසී”ති,"
                    },
                    {
                        "type": "paragraph",
                        "text": "“ඉධ’දානාහං ආවුසො මුඤ්චාමි. තත්ථ ගණ්හාමී”ති."
                    },
                    {
                        "type": "paragraph",
                        "text": "යෙ තෙ භික්ඛූ අප්පිච්ඡා -පෙ- තෙ උජ්ඣායන්ති ඛීයන්ති විපාචෙන්ති: “කථං හි නාම ආයස්මා උපනන්දො සක්යපුත්තො එකො ද්වෙ පටිබාහිස්සතී”ති. භගවතො එතමත්ථං ආරොචෙසුං. අථ ඛො භගවා -පෙ- එතස්මිං නිදානෙ එතස්මිං පකරණෙ භික්ඛුසඞ්ඝං සන්නිපාතාපෙත්වා ආයස්මන්තං උපනන්දං සක්යපුත්තං පටිපුච්ඡි “සච්චං කිර ත්වං උපනන්ද එකො ද්වෙ පටිබාහසී”ති."
                    },
                    {
                        "type": "paragraph",
                        "text": "“සච්චං භගවා”."
                    },
                    {
                        "type": "paragraph",
                        "text": "විගරහි බුද්ධො භගවා: “කථං හි නාම ත්වං මොඝපුරිස එකො ද්වෙ පටිබාහිස්සසි, තත්ථ තයා මොඝපුරිස ගහිතං ඉධ මුක්කං. ඉධ තයා ගහිතං තත්ර මුක්කං. එවං ඛො ත්වං මොඝපුරිස උභයත්ථ පරිබාහිරො. නෙතං මොඝපුරිස අප්පසන්නානං වා පසාදාය පසන්නානං වා භිය්යොභාවාය. අථ ඛො තං අප්පසන්නානං චෙව අප්පසාදාය පසන්නානඤ්ච එකච්චානං අඤ්ඤථත්තායා”ති. විගරහිත්වා ධම්මිං කථං කත්වා භික්ඛූ ආමන්තෙසි: “න භික්ඛවෙ එකෙන ද්වෙ පටිබාහෙතබ්බා, යො පටිබාහෙය්ය ආපත්ති දුක්කටස්සා”ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 198,
            "pali": {
                "entries": [
                    {
                        "type": "paragraph",
                        "text": "51. තෙන ඛො පන සමයෙන භගවා භික්ඛූනං අනෙකපරියායෙන විනයකථං කථෙති. විනයස්ස වණ්ණං භාසති. විනයපරියත්තියා වණ්ණං භාසති. ආදිස්ස ආදිස්ස ආයස්මතො උපාලිස්ස වණ්ණං භාසති. භික්ඛූනං එතදහොසි: “භගවා ඛො අනෙකපරියායෙන විනයකථං කථෙති, විනයස්ස වණ්ණං භාසති, විනයපරියත්තියා වණ්ණං භාසති, ආදිස්ස ආදිස්ස ආයස්මතො උපාලිස්ස වණ්ණං භාසති. හන්ද මයං ආවුසො ආයස්මතො උපාලිස්ස සන්තිකෙ විනයං පරියාපුණාමා”ති. තෙ ච බහූ භික්ඛූ ථෙරා ච නවා ච මජ්ඣිමා ච ආයස්මතො උපාලිස්ස සන්තිකෙ විනයං පරියාපුණන්ති. ආයස්මා උපාලි ඨිතකො’ව උද්දිසති ථෙරානං භික්ඛූනං ගාරවෙන. ථෙරාපි භික්ඛූ ඨිතකා’ව උද්දිසාපෙන්ති ධම්මගාරවෙන. තත්ථ ථෙරා චෙව භික්ඛූ කිලමන්ති ආයස්මා ච උපාලි."
                    },
                    {
                        "type": "paragraph",
                        "text": "භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ නවකෙන භික්ඛුනා උද්දිසන්තෙන සමකෙ වා ආසනෙ නිසීදිතුං උච්චතරකෙ වා ධම්මගාරවෙන. ථෙරෙන භික්ඛුනා උද්දිසාපෙන්තෙන සමකෙ වා ආසනෙ නිසීදිතුං නීචතරකෙ වා ධම්මගාරවෙනා”ති."
                    },
                    {
                        "type": "paragraph",
                        "text": "තෙන ඛො පන සමයෙන බහූ භික්ඛූ ආයස්මතො උපාලිස්ස සන්තිකෙ ඨිතකා’ව උද්දෙසං පටිමානෙන්තා{1} කිලමන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ සමානාසනිකෙහි සහ නිසීදිතුන්ති.”"
                    },
                    {
                        "type": "paragraph",
                        "text": "අථ ඛො භික්ඛූනං එතදහොසි: “කිත්තාවතා නු ඛො සමානාසනිකො හොතී?”ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ තිවස්සන්තරෙන සහ නිසීදිතුන්ති”."
                    },
                    {
                        "type": "paragraph",
                        "text": "තෙන ඛො පන සමයෙන සම්බහුලා භික්ඛූ සමානාසනිකා එකමඤ්චෙ{2} නිසීදිත්වා මඤ්චං භින්දිංසු. එකපීඨෙ{3} නිසීදිත්වා පීඨං භින්දිංසු. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ තිවග්ගස්ස මඤ්චං, තිවග්ගස්ස පීඨන්ති.” තිවග්ගො පි මඤ්චෙ නිසීදිත්වා මඤ්චං භින්දි, පීඨෙ නිසීදිත්වා පීඨං භින්දි"
                    }
                ],
                "footnotes": [
                    {
                        "type": "footnote",
                        "text": "1. පටිමානෙන්තා - ස්යා."
                    },
                    {
                        "type": "footnote",
                        "text": "2. මඤ්චෙ - මඡසං. සීමු."
                    },
                    {
                        "type": "footnote",
                        "text": "3. පීඨෙ මඡසං, සීමු."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 200,
            "pali": {
                "entries": [
                    {
                        "type": "paragraph",
                        "text": "“අනුජානාමි භික්ඛවෙ දුවග්ගස්ස මඤ්චං දුවග්ගස්ස පීඨන්ති.”"
                    },
                    {
                        "type": "paragraph",
                        "text": "තෙන ඛො පන සමයෙන භික්ඛූ අසමානාසනිකෙහි සහ දීඝාසනෙ නිසීදිතුං කුක්කුච්චායන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ ඨපෙත්වා පණ්ඩකං මාතුගාමං උභතොබ්යඤ්ජනකං අසමානාසනිකෙහි සහ දීඝාසනෙ නිසීදිතුන්ති.”"
                    },
                    {
                        "type": "paragraph",
                        "text": "අථ ඛො භික්ඛූනං එතදහොසි ‘කිත්තකපච්ඡිමං නු ඛො දීඝාසනං හොතී’ති -පෙ-"
                    },
                    {
                        "type": "paragraph",
                        "text": "“අනුජානාමි භික්ඛවෙ යං තිණ්ණන්නං පහොති{1} එත්තකපච්ඡිමං දීඝාසනන්ති.”"
                    },
                    {
                        "type": "paragraph",
                        "text": "52. තෙන ඛො පන සමයෙන විසාඛා මිගාරමාතා සඞ්ඝස්ස අත්ථාය සාලින්දං පාසාදං කාරාපෙතුකාමා හොති හත්ථිනඛකං. අථ ඛො භික්ඛූනං එතදහොසි “කින්නු ඛො භගවතා පාසාදපරිභොගො අනුඤ්ඤාතො කිං අනනුඤ්ඤාතො?”ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ සබ්බං පාසාදපරිභොගන්ති.”"
                    },
                    {
                        "type": "paragraph",
                        "text": "තෙන ඛො පන සමයෙන රඤ්ඤො පසෙනදිස්ස කොසලස්ස අය්යකා කාලකතා හොති. තස්සා කාලකිරියාය සඞ්ඝස්ස බහුං අකප්පියභණ්ඩං උප්පන්නං හොති, සෙය්යථිදං: ආසන්දි පල්ලඞ්කො ගොණකො චිත්තකො පටිකා පටලිකා තූලිකං විකතිකං උද්දලොමිකං, එකන්තලොමිකං කට්ඨිස්සං කොසෙය්යං කුත්තකං කම්බලං හත්ථත්ථරං අස්සත්ථරං රථත්ථරං, අජිනප්පවෙණි කදලිමිගප්පවරපච්චත්ථරණං සඋත්තරච්ඡදං උභතොලොහිතකූපධානං. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ ආසන්දියා පාදෙ ඡින්දිත්වා පරිභුඤ්ජිතුං, පල්ලඞ්කස්ස වාලෙ භින්දිත්වා පරිභුඤ්ජිතුං, තූලිකං විජටෙත්වා බිබ්බොහනං කාතුං, අවසෙසං භූම්මත්ථරණං කාතුන්ති.”"
                    }
                ],
                "footnotes": [
                    {
                        "type": "footnote",
                        "text": "1. තිණ්ණං නප්පහොති - සීමු, මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 202,
            "pali": {
                "entries": [
                    {
                        "type": "paragraph",
                        "text": "53. තෙන ඛො පන සමයෙන සාවත්ථියා අවිදූරෙ අඤ්ඤතරස්මිං ගාමකාවාසෙ ආවාසිකා භික්ඛූ උපද්දුතා හොන්ති ආගන්තුකගමිකානං භික්ඛූනං සෙනාසනං පඤ්ඤපෙන්තා. අථ ඛො තෙසං භික්ඛූනං එතදහොසි: “එතරහි ඛො මයං ආවුසො උපද්දුතා ආගන්තුකගමිකානං භික්ඛූනං සෙනාසනං පඤ්ඤපෙන්තා. හන්ද මයං ආවුසො සබ්බං සඞ්ඝිකං සෙනාසනං එකස්ස දෙම තස්ස සන්තකං පරිභුඤ්ජිස්සාමා”ති. තෙ සබ්බං සඞ්ඝිකං සෙනාසනං එකස්ස අදංසු. ආගන්තුකා භික්ඛූ තෙ භික්ඛූ එතදවොචුං: ‘අම්හාකං ආවුසො සෙනාසනං පඤ්ඤාපෙථා’ති."
                    },
                    {
                        "type": "paragraph",
                        "text": "“නත්ථාවුසො සඞ්ඝිකං සෙනාසනං සබ්බං අම්හෙහි එකස්ස දින්නන්ති.” “කිං පන තුම්හෙ ආවුසො සඞ්ඝිකං සෙනාසනං විස්සජ්ජෙථා”ති."
                    },
                    {
                        "type": "paragraph",
                        "text": "“එවමාවුසො”ති. යෙ තෙ භික්ඛූ අප්පිච්ඡා -පෙ- තෙ උජ්ඣායන්ති ඛීයන්ති විපාචෙන්ති: – “කථං හි නාම භික්ඛූ සඞ්ඝිකං සෙනාසනං විස්සජ්ජෙස්සන්තී”ති. අථ ඛො තෙ භික්ඛූ භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“සච්චං කිර භික්ඛවෙ භික්ඛූ සඞ්ඝිකං සෙනාසනං විස්සජ්ජෙන්තී”ති?"
                    },
                    {
                        "type": "paragraph",
                        "text": "“සච්චං භගවා.”"
                    },
                    {
                        "type": "paragraph",
                        "text": "විගරහි බුද්ධො භගවා: “කථං හි නාම තෙ භික්ඛවෙ මොඝපුරිසා සඞ්ඝිකං සෙනාසනං විස්සජ්ජෙස්සන්ති. නෙතං භික්ඛවෙ අප්පසන්නානං වා පසාදාය -පෙ-” විගරහිත්වා ධම්මිං කථං කත්වා භික්ඛූ ආමන්තෙසි:"
                    },
                    {
                        "type": "paragraph",
                        "text": "පඤ්චිමානි භික්ඛවෙ අවිස්සජ්ජියානි න විස්සජ්ජෙතබ්බානි සඞ්ඝෙන වා ගණෙන වා පුග්ගලෙන වා. විස්සජ්ජිතානිපි අවිස්සජ්ජිතානි හොන්ති. යො විස්සජ්ජෙය්ය ආපත්ති ථුල්ලච්චයස්ස. කතමානි පඤ්ච: ආරාමො ආරාමවත්ථු. ඉදං පඨමං අවිස්සජ්ජියං න විස්සජ්ජෙතබ්බං සඞ්ඝෙන වා ගණෙන වා පුග්ගලෙන වා විස්සජ්ජිතම්පි අවිස්සජ්ජිතං හොති. යො විස්සජ්ජෙය්ය ආපත්ති ථුල්ලච්චයස්ස."
                    },
                    {
                        "type": "paragraph",
                        "text": "විහාරො විහාරවත්ථු, ඉදං දුතියං අවිස්සජ්ජියං: න විස්සජ්ජෙතබ්බං සඞ්ඝෙන වා ගණෙන වා පුග්ගල්ලෙන වා. විස්සජ්ජිතම්පි අවිස්සජ්ජිතං හොති. යො විස්සජ්ජෙය්ය ආපත්ති ථුල්ලච්චයස්ස."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 204,
            "pali": {
                "entries": [
                    {
                        "type": "paragraph",
                        "text": "මඤ්චො පීඨං භිසි බිබ්බොහනං ඉදං තතියං අවිස්සජ්ජියං: න විස්සජ්ජෙතබ්බං: සඞ්ඝෙන වා ගණෙන වා පුග්ගලෙන වා. විස්සජ්ජි. තම්පි අවිස්සජ්ජිතං හොති. යො විස්සජ්ජෙය්ය ආපත්ති ථුල්ලච්චයස්ස."
                    },
                    {
                        "type": "paragraph",
                        "text": "ලොහකුම්භී ලොහභාණකං ලොහවාරකො ලොහකටාහං වාසි පරසු කූඨාරි කුද්දාලො නිඛාදනං ඉදං චතුත්ථං අවිස්සජ්ජියං. න විස්සජ්ජෙතබ්බං සඞ්ඝෙන වා ගණෙන වා පුග්ගලෙන වා. විස්සජ්ජිතම්පි අවිස්සජ්ජිතං හොති. යො විස්සජ්ජෙය්ය ආපත්ති ථුල්ලච්චයස්ස."
                    },
                    {
                        "type": "paragraph",
                        "text": "වල්ලි වෙළු මුඤ්ජං බබ්බජං තිණං මත්තිකා, දාරුභණ්ඩං මත්තිකාභණ්ඩං ඉදං පඤ්චමං අවිස්සජ්ජියං. න විස්සජ්ජෙතබ්බං සඞ්ඝෙන වා ගණෙන වා පුග්ගලෙන වා. විස්සජ්ජිතම්පි අවිස්සජ්ජිතං හොති. යො විස්සජ්ජෙය්ය ආපත්ති ථුල්ලච්චයස්ස."
                    },
                    {
                        "type": "paragraph",
                        "text": "ඉමානි ඛො, භික්ඛවෙ පඤ්ච අවිස්සජ්ජියානි න විස්සජ්ජෙතබ්බානි සඞ්ඝෙන වා ගණෙන වා පුග්ගලෙන වා විස්සජ්ජිතානිපි අවිස්සජ්ජිතානි හොන්ති. යො විස්සජ්ජෙය්ය ආපත්ති ථුල්ලච්චයස්සා”ති."
                    },
                    {
                        "type": "paragraph",
                        "text": "54. අථ ඛො භගවා සාවත්ථියං යථාභිරන්තං විහරිත්වා යෙන කීටාගිරි තෙන චාරිකං පක්කාමි මහතා භික්ඛුසඞ්ඝෙන සද්ධිං පඤ්චමත්තෙහි භික්ඛුසතෙහි සාරිපුත්තමොග්ගල්ලානෙහි ච. අස්සොසුං ඛො අස්සජිපුනබ්බසුකා භික්ඛූ “භගවා කිර කීටාගිරිං ආගච්ඡති මහතා භික්ඛුසඞ්ඝෙන සද්ධිං පඤ්චමත්තෙහි භික්ඛුසතෙහි සාරිපුත්තමොග්ගල්ලානෙහි ච”. “හන්ද මයං ආවුසො සබ්බං සඞ්ඝිකං සෙනාසනං භාජෙම. පාපිච්ඡා සාරිපුත්තමොග්ගල්ලානා පාපිකානං ඉච්ඡානං වසං ගතා. න මයං තෙසං සෙනාසනං පඤ්ඤාපෙස්සාමා”ති. තෙ සබ්බං සඞ්ඝිකං සෙනාසනං භාජෙසුං."
                    },
                    {
                        "type": "paragraph",
                        "text": "අථ ඛො භගවා අනුපුබ්බෙන චාරිකං චරමානො යෙන කීටාගිරි තදවසරි. අථ ඛො භගවා සම්බහුලෙ භික්ඛූ ආමන්තෙසි “ගච්ඡථ තුම්හෙ භික්ඛවෙ, අස්සජිපුනබ්බසුකෙ භික්ඛූ උපසඞ්කමිත්වා එවං වදෙථ: භගවා ආවුසො ආගච්ඡති මහතා භික්ඛුසඞ්ඝෙන සද්ධිං පඤ්චමත්තෙහි භික්ඛුසතෙහි සාරිපුත්තමොග්ගල්ලානෙහි ච. භගවතො ච ආවුසො සෙනාසනං පඤ්ඤාපෙථ{1}. භික්ඛුසඞ්ඝස්ස ච සාරිපුත්තමොග්ගල්ලානානඤ්චා”ති."
                    }
                ],
                "footnotes": [
                    {
                        "type": "footnote",
                        "text": "1. පඤ්ඤපෙථ - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 206,
            "pali": {
                "entries": [
                    {
                        "type": "paragraph",
                        "text": "“එවං භන්තෙ”ති ඛො තෙ භික්ඛූ භගවතො පටිස්සුත්වා යෙන අස්සජිපුනබ්බසුකා භික්ඛූ තෙනුපසඞ්කමිංසු. උපසඞ්කමිත්වා අස්සජි පුනබ්බසුකෙ භික්ඛූ එතදවොචුං: “භගවා ආවුසො ආගච්ඡති මහතා භික්ඛුසඞ්ඝෙන සද්ධිං පඤ්චමත්තෙහි භික්ඛුසතෙහි සාරිපුත්තමොග්ගල්ලානෙහි ච. භගවතො ච ආවුසො සෙනාසනං පඤ්ඤාපෙථ භික්ඛුසඞ්ඝස්ස ච සාරිපුත්තමොග්ගල්ලානානඤ්චා”ති."
                    },
                    {
                        "type": "paragraph",
                        "text": "“නත්ථාවුසො සඞ්ඝිකං සෙනාසනං. සබ්බං අම්හෙහි භාජිතං. ස්වාගතං ආවුසො භගවතො. යස්මිං විහාරෙ භගවා ඉච්ඡිස්සති තස්මිං විහාරෙ වසිස්සති. පාපිච්ඡා සාරිපුත්තමොග්ගල්ලානා, පාපිකානං ඉච්ඡානං වසං ගතා. න මයං තෙසං සෙනාසනං පඤ්ඤාපෙස්සාමා”ති."
                    },
                    {
                        "type": "paragraph",
                        "text": "“කිං පන තුම්හෙ ආවුසො සඞ්ඝිකං සෙනාසනං භාජිත්ථා”ති?"
                    },
                    {
                        "type": "paragraph",
                        "text": "“එවමාවුසො”ති."
                    },
                    {
                        "type": "paragraph",
                        "text": "යෙ තෙ භික්ඛූ අප්පිච්ඡා -පෙ- තෙ උජ්ඣායන්ති ඛීයන්ති විපාචෙන්ති: “කථං හි නාම අස්සජිපුනබ්බසුකා භික්ඛූ සඞ්ඝිකං සෙනාසනං භාජෙස්සන්තී”ති."
                    },
                    {
                        "type": "paragraph",
                        "text": "අථ ඛො තෙ භික්ඛූ භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“සච්චං කිර භික්ඛවෙ -පෙ- “සච්චං භගවා.”"
                    },
                    {
                        "type": "paragraph",
                        "text": "“කථං හි නාම තෙ භික්ඛවෙ මොඝපුරිසා සඞ්ඝිකං සෙනාසනං භාජෙස්සන්ති, නෙතං භික්ඛවෙ අප්පසන්නානං වා පසාදාය -පෙ-” විගරහිත්වා ධම්මිං කථං කත්වා භික්ඛූ ආමන්තෙසි: –"
                    },
                    {
                        "type": "paragraph",
                        "text": "“පඤ්චිමානි භික්ඛවෙ අවෙභඞ්ගියානි න විභජිතබ්බානි සඞ්ඝෙන වා ගණෙන වා පුග්ගලෙන වා. විභත්තානි පි අවිභත්තානි හොන්ති. යො විභජෙය්ය ආපත්ති ථුල්ලච්චයස්ස."
                    },
                    {
                        "type": "paragraph",
                        "text": "කතමානි පඤ්ච: ආරාමො ආරාමවත්ථු ඉදං පඨමං අවෙභඞ්ගියං{1}. න විභජිතබ්බං සඞ්ඝෙන වා ගණෙන වා පුග්ගලෙන වා. විභත්තම්පි අවිභත්තං හොති. යො විභජෙය්ය ආපත්ති ථුල්ලච්චයස්ස."
                    }
                ],
                "footnotes": [
                    {
                        "type": "footnote",
                        "text": "1. අවෙභඞ්ගිකං - සීමු"
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 208,
            "pali": {
                "entries": [
                    {
                        "type": "paragraph",
                        "text": "විහාරො විහාරවත්ථු ඉදං දුතියං අවෙභඞ්ගියං -පෙ-"
                    },
                    {
                        "type": "paragraph",
                        "text": "මඤ්චො පීඨං භිසි බිබ්බොහනං ඉදං තතියං අවෙභඞ්ගියං -පෙ-"
                    },
                    {
                        "type": "paragraph",
                        "text": "ලොහකුම්භි ලොහභාණකං ලොහවාරකො ලොහකටාහං වාසි ඵරසු කුඨාරි කුද්දාලො නිඛාදනං ඉදං චතුත්ථං අවෙභඞ්ගියං -පෙ-"
                    },
                    {
                        "type": "paragraph",
                        "text": "වල්ලී වෙළු මුඤ්ජං බබ්බජං තිණං මත්තිකා දාරුභණ්ඩං මත්තිකාභණ්ඩං ඉදං පඤ්චමං අවෙභඞ්ගියං න විභජිතබ්බං සඞ්ඝෙන වා ගණෙන වා පුග්ගලෙන වා. විභත්තම්පි අවිභත්තං හොති. යො විභජෙය්ය ආපත්ති ථුල්ලච්චයස්ස."
                    },
                    {
                        "type": "paragraph",
                        "text": "ඉමානි ඛො භික්ඛවෙ පඤ්ච අවෙභඞ්ගියානි න විභජිතබ්බානි සඞ්ඝෙන වා ගණෙන වා පුග්ගලෙන වා. විභත්තානි පි අවිභත්තානි හොන්ති. යො විභජෙය්ය ආපත්ති ථුල්ලච්චයස්සාති."
                    },
                    {
                        "type": "paragraph",
                        "text": "55. අථ ඛො භගවා කීටාගිරිස්මිං යථාභිරන්තං විහරිත්වා යෙන ආළවී තෙන චාරිකං පක්කාමි. අනුපුබ්බෙන චාරිකං චරමානො යෙන ආළවී තදවසරි. තත්ර සුදං භගවා ආළවියං විහරති අග්ගාළවෙ චෙතියෙ."
                    },
                    {
                        "type": "paragraph",
                        "text": "තෙන ඛො පන සමයෙන ආළවිකා භික්ඛූ එවරූපානි නවකම්මානි දෙන්ති: පිණ්ඩනික්ඛෙපනමත්තෙනපි නවකම්මං දෙන්ති, කුඩ්ඩලෙපනමත්තෙනපි නවකම්මං දෙන්ති, ද්වාරට්ඨපනමත්තෙනපි නවකම්මං දෙන්ති, අග්ගළවට්ටිකරණමත්තෙනපි නවකම්මං දෙන්ති, ආලොකසන්ධිකරණමත්තෙනපි නවකම්මං දෙන්ති, සෙතවණ්ණකරණමත්තෙනපි නවකම්මං දෙන්ති, කාළවණ්ණකරණමත්තෙනපි නවකම්මං දෙන්ති, ගෙරුකපරිකම්මකරණමත්තෙනපි නවකම්මං දෙන්ති, ඡාදනමත්තෙනපි නවකම්මං දෙන්ති, බන්ධනමත්තෙනපි නවකම්මං දෙන්ති,"
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 210,
            "pali": {
                "entries": [
                    {
                        "type": "paragraph",
                        "text": "ගණ්ඩිකාධානමත්තෙනපි නවකම්මං දෙන්ති, ඛණ්ඩඵුල්ලපටිසඞ්ඛරණමත්තෙනපි නවකම්මං දෙන්ති, පරිභණ්ඩකරණමත්තෙනපි නවකම්මං දෙන්ති, වීසතිවස්සිකම්පි නවකම්මං දෙන්ති, තිංසවස්සිකම්පි නවකම්මං දෙන්ති, යාවජීවිකම්පි නවකම්මං දෙන්ති, ධූමකාලිකම්පි පරියොසිතං විහාරං නවකම්මං දෙන්ති. යෙ තෙ භික්ඛූ අප්පිච්ඡා -පෙ- තෙ උජ්ඣායන්ති ඛීයන්ති විපාචෙන්ති: “කථං හි නාම ආළවකා භික්ඛූ එවරූපානි නවකම්මානි දස්සන්ති. පිණ්ඩනික්ඛෙපනමත්තෙනපි නවකම්මං දස්සන්ති -පෙ- ධූමකාලිකම්පි පරියොසිතං විහාරං නවකම්මං දස්සන්තී”ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“සච්චං කිර භික්ඛවෙ -පෙ-” “සච්චං භගවා.” -පෙ- විගරහිත්වා ධම්මිං කථං කත්වා භික්ඛූ ආමන්තෙසි:"
                    },
                    {
                        "type": "paragraph",
                        "text": "“න භික්ඛවෙ පිණ්ඩනික්ඛෙපනමත්තෙන නවකම්මං දාතබ්බං, න කුඩ්ඩලෙපනමත්තෙන නවකම්මං දාතබ්බං, න ද්වාරට්ඨපනමත්තෙන නවකම්මං දාතබ්බං, න අග්ගළවට්ටිකරණමත්තෙන නවකම්මං දාතබ්බං, න ආලොකසන්ධිකරණමත්තෙන නවකම්මං දාතබ්බං, න සෙතවණ්ණකරණමත්තෙන නවකම්මං දාතබ්බං, න කාළවණ්ණකරණමත්තෙන නවකම්මං දාතබ්බං, න ගෙරුකපරිකම්මකරණමත්තෙන නවකම්මං දාතබ්බං, න ඡාදෙනමත්තෙන නවකම්මං දාතබ්බං, න බන්ධනමත්තෙන නවකම්මං දාතබ්බං, න ගණ්ඩිකාධානමත්තෙන නවකම්මං දාතබ්බං, න ඛණ්ඩඵුල්ල පටිසඞ්ඛරණමත්තෙන නවකම්මං දාතබ්බං, න පරිභණ්ඩකරණමත්තෙන නවකම්මං දාතබ්බං, න වීසතිවස්සිකං නවකම්මං දාතබ්බං. න තිංසවස්සිකං නවකම්මං දාතබ්බං, න යාවජීවිකං නවකම්මං දාතබ්බං, න ධූමකාලිකංපි පරියොසිතං විහාරං නවකම්මං දාතබ්බං, යො දදෙය්ය ආපත්ති දුක්කටස්ස."
                    },
                    {
                        "type": "paragraph",
                        "text": "“අනුජානාමි භික්ඛවෙ අකතං වා විප්පකතං වා නවකම්මං දාතුං. ඛුද්දකෙ විහාරෙ කම්මං ඔලොකෙත්වා ඡප්පඤ්චවස්සිකං නවකම්මං දාතුං. අඩ්ඪයොගෙ කම්මං ඔලොකෙත්වා සත්තට්ඨවස්සිකං නවකම්මං දාතුං. මහල්ලකෙ විහාරෙ පාසාදෙ වා කම්මං ඔලොකෙත්වා දසද්වාදසවස්සිකං නවකම්මං දාතුන්ති.”"
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 212,
            "pali": {
                "entries": [
                    {
                        "type": "paragraph",
                        "text": "56. තෙන ඛො පන සමයෙන භික්ඛූ සබ්බං විහාරං නවකම්මං දෙන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ සබ්බො විහාරෙ නවකම්මං දාතබ්බො. යො දදෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "තෙන ඛො පන සමයෙන භික්ඛූ එකස්ස ද්වෙ දෙන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ එකස්ස ද්වෙ දාතබ්බා. යො දදෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "තෙන ඛො පන සමයෙන භික්ඛූ නවකම්මං ගහෙත්වා අඤ්ඤං වාසෙන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ නවකම්මං ගහෙත්වා අඤ්ඤො වාසෙතබ්බො. යො වාසෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "තෙන ඛො පන සමයෙන භික්ඛූ නවකම්මං ගහෙත්වා සඞ්ඝිකං පටිබාහන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ නවකම්මං ගහෙත්වා සඞ්ඝිකං පටිබාහිතබ්බං. යො පටිබාහෙය්ය ආපත්ති දුක්කටස්ස. අනුජානාමි භික්ඛවෙ එකං වරසෙය්යං ගහෙතුන්ති.”"
                    },
                    {
                        "type": "paragraph",
                        "text": "තෙන ඛො පන සමයෙන භික්ඛූ නිස්සීමෙ ඨිතස්ස නවකම්මං දෙන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ නිස්සීමෙ ඨිතස්ස නවකම්මං දාතබ්බං. යො දදෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "තෙන ඛො පන සමයෙන භික්ඛූ නවකම්මං ගහෙත්වා සබ්බකාලං පටිබාහන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න, භික්ඛවෙ නවකම්මං ගහෙත්වා සබ්බකාලං පටිබාහිතබ්බං. යො පටිබාහෙය්ය ආපත්ති දුක්කටස්ස. අනුජානාමි භික්ඛවෙ වස්සානං තෙමාසං පටිබාහිතුං උතුකාලං පන න පටිබාහිතුන්ති.”"
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 214,
            "pali": {
                "entries": [
                    {
                        "type": "paragraph",
                        "text": "57. තෙන ඛො පන සමයෙන භික්ඛූ නවකම්මං ගහෙත්වා පක්කමන්තිපි, විබ්භමන්තිපි, කාලම්පි කරොන්ති, සාමණෙරාපි පටිජානන්ති, සික්ඛං පච්චක්ඛාතකාපි පටිජානන්ති අන්තිමවත්ථුං අජ්ඣාපන්නකාපි පටිජානන්ති, උම්මත්තකාපි පටිජානන්ති, ඛිත්තචිත්තාපි පටිජානන්ති, වෙදනට්ටාපි පටිජානන්ති, ආපත්තියා අදස්සනෙ උක්ඛිත්තකාපි පටිජානන්ති, ආපත්තියා අප්පටිකම්මෙ උක්ඛිත්තකාපි පටිජානන්ති, පාපිකාය දිට්ඨියා අප්පටිනිස්සග්ගෙ උක්ඛිත්තකාපි පටිජානන්ති, පණ්ඩකාපි පටිජානන්ති, ථෙය්යසංවාසකාපි පටිජානන්ති, තිත්ථියපක්කන්තකාපි පටිජානන්ති, තිරච්ඡානගතාපි පටිජානන්ති, මාතුඝාතකාපි පටිජානන්ති, පිතුඝාතකාපි පටිජානන්ති, අරහන්තඝාතකාපි පටිජානන්ති, භික්ඛුනීදූසකාපි පටිජානන්ති, සඞ්ඝභෙදකාපි පටිජානන්ති, ලොහිතුප්පාදකාපි පටිජානන්ති, උභතොබ්යඤ්ජනකාපි පටිජානන්ති."
                    },
                    {
                        "type": "paragraph",
                        "text": "භගවතො එතමත්ථං ආරොචෙසුං. -පෙ-"
                    },
                    {
                        "type": "paragraph",
                        "text": "“ඉධ පන, භික්ඛවෙ භික්ඛු නවකම්මං ගහෙත්වා පක්කමති, මා සඞ්ඝස්ස හායීති අඤ්ඤස්ස දාතබ්බං. ඉධ පන භික්ඛවෙ භික්ඛු නවකම්මං ගහෙත්වා විබ්භමති, කාලං කරොති, සාමණෙරො පටිජානාති, සික්ඛං පච්චක්ඛාතකො පටිජානාති, අන්තිමවත්ථුං අජ්ඣාපන්නකො පටිජානාති, උම්මත්තකො පටිජානාති, ඛිත්තචිත්තො පටිජානාති, වෙදනට්ටො පටිජානාති, ආපත්තියා අදස්සනෙ උක්ඛිත්තකො පටිජානාති, ආපත්තියා අප්පටිකම්මෙ උක්ඛිත්තකො පටිජානාති, පාපිකාය දිට්ඨියා අප්පටිනිස්සග්ගෙ උක්ඛිත්තකො පටිජානාති, පණ්ඩකො පටිජානාති, ථෙය්යසංවාසකො පටිජානාති, තිත්ථියපක්කන්තකො පටිජානාති, තිරච්ඡානගතො පටිජානාති, මාතුඝාතකො පටිජානාති, පිතුඝාතකො පටිජානාති, අරහන්තඝාතකො පටිජානාති, භික්ඛුනීදූසකො පටිජානාති, සඞ්ඝභෙදකො පටිජානාති, ලොහිතුප්පාදකො පටිජානාති, උභතොබ්යඤ්ජනකො පටිජානාති, මා සඞ්ඝස්ස හායීති අඤ්ඤස්ස දාතබ්බං”."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 216,
            "pali": {
                "entries": [
                    {
                        "type": "paragraph",
                        "text": "ඉධ පන භික්ඛවෙ භික්ඛු නවකම්මං ගහෙත්වා විප්පකතෙ පක්කමති. මා සඞ්ඝස්ස හායීති අඤ්ඤස්ස දාතබ්බං. ඉධ පන භික්ඛවෙ භික්ඛු නවකම්මං ගහෙත්වා විප්පකතෙ විබ්භමති -පෙ- කාලං කරොති -පෙ- උභතොබ්යඤ්ජනකො පටිජානාති. මා සඞ්ඝස්ස හායීති අඤ්ඤස්ස දාතබ්බං."
                    },
                    {
                        "type": "paragraph",
                        "text": "ඉධ පන භික්ඛවෙ භික්ඛු නවකම්මං ගහෙත්වා පරියොසිතෙ පක්කමති, තස්සෙවෙ තං. ඉධ පන භික්ඛවෙ භික්ඛු නවකම්මං ගහෙත්වා පරියොසිතෙ විබ්භමති -පෙ- කාලං කරොති සාමණෙරො පටිජානාති, සික්ඛං පච්චක්ඛාතකො පටිජානාති, අන්තිමවත්ථුං අජ්ඣාපන්නකො පටිජානාති, සඞ්ඝො සාමි."
                    },
                    {
                        "type": "paragraph",
                        "text": "ඉධ පන භික්ඛවෙ භික්ඛු නවකම්මං ගහෙත්වා පරියොසිතෙ උම්මත්තකො පටිජානාති, ඛිත්තචිත්තො පටිජානාති, වෙදනාට්ටො පටිජානාති, ආපත්තියා අදස්සනෙ උක්ඛිත්තකො පටිජානාති, ආපත්තියා අප්පටිකම්මෙ උක්ඛිත්තකො පටිජානාති, පාපිකාය දිට්ඨියා අප්පටිනිස්සග්ගෙ උක්ඛිත්තකො පටිජානාති, තස්සෙව තං."
                    },
                    {
                        "type": "paragraph",
                        "text": "ඉධ පන, භික්ඛවෙ භික්ඛු නවකම්මං ගහෙත්වා පරියොසිතෙ පණ්ඩකො පටිජානාති, ථෙය්යසංවාසකො පටිජානාති, තිත්ථියපක්කන්තකො පටිජානාති, තිරච්ඡානගතො පටිජානාති, මාතුඝාතකො පටිජානාති, පිතුඝාතකො පටිජානාති, අරහන්තඝාතකො පටිජානාති, භික්ඛුනීදූසකො පටිජානාති, සඞ්ඝභෙදකො පටිජානාති, ලොහිතුප්පාදකො පටිජානාති, උභතොබ්යඤ්ජනකො පටිජානාති, සඞ්ඝො සාමී”ති."
                    },
                    {
                        "type": "paragraph",
                        "text": "58. තෙන ඛො පන සමයෙන භික්ඛූ අඤ්ඤතරස්ස උපාසකස්ස විහාරපරිභොගං සෙනාසනං අඤ්ඤත්ර පරිභුඤ්ජන්ති. අථ ඛො සො උපාසකො උජ්ඣායති ඛීයති විපාචෙති: “කථං හි නාම භදන්තා අඤ්ඤත්ර පරිභොගං අඤ්ඤත්ර පරිභුඤ්ජිස්සන්තී”ති. භගවතො එතමත්ථං ආරොචෙසුං."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 218,
            "pali": {
                "entries": [
                    {
                        "type": "paragraph",
                        "text": "“න භික්ඛවෙ අඤ්ඤත්ර පරිභොගො අඤ්ඤත්ර පරිභුඤ්ජිතබ්බො. යො පරිභුඤ්ජෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "තෙන ඛො පන සමයෙන භික්ඛූ උපොසථග්ගම්පි සන්නිසජ්ජම්පි හරිතුං කුක්කුච්චායන්තා ඡමාය නිසීදන්ති. ගත්තානිපි චීවරානිපි පංසුකිතානි හොන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ තාවකාලිකං හරිතුන්ති.”"
                    },
                    {
                        "type": "paragraph",
                        "text": "තෙන ඛො පන සමයෙන සඞ්ඝස්ස මහාවිහාරො උද්රියති. භික්ඛූ කුක්කුච්චායන්තා සෙනාසනං නාභිහරන්ති{1} භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ ගුත්තත්ථාය හරිතුන්ති.”"
                    },
                    {
                        "type": "paragraph",
                        "text": "තෙන ඛො පන සමයෙන සඞ්ඝස්ස සෙනාසනපරික්ඛාරිකො මහග්ඝො කම්බලො උප්පන්නො හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ ඵාතිකම්මත්ථාය පරිවත්තෙතුන්ති.”"
                    },
                    {
                        "type": "paragraph",
                        "text": "තෙන ඛො පන සමයෙන සඞ්ඝස්ස සෙනාසනපරික්ඛාරිකං මහග්ඝං දුස්සං උප්පන්නං හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ ඵාතිකම්මත්ථාය පරිවත්තෙතුන්ති.”"
                    },
                    {
                        "type": "paragraph",
                        "text": "59. තෙන ඛො පන සමයෙන සඞ්ඝස්ස අච්ඡචම්මං උප්පන්නං හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ පාදපුඤ්ඡනිං කාතුන්ති.”"
                    },
                    {
                        "type": "paragraph",
                        "text": "චක්කලිකං{2} උප්පන්නං හොති."
                    },
                    {
                        "type": "paragraph",
                        "text": "“අනුජානාමි භික්ඛවෙ පාදපුඤ්ඡනිං කාතුන්ති.”"
                    },
                    {
                        "type": "paragraph",
                        "text": "චොළකං උප්පන්නං හොති."
                    },
                    {
                        "type": "paragraph",
                        "text": "“අනුජානාමි භික්ඛවෙ පාදපුඤ්ඡනිං කාතුන්ති.”"
                    },
                    {
                        "type": "paragraph",
                        "text": "තෙන ඛො පන සමයෙන භික්ඛූ අධොතෙහි පාදෙහි සෙනාසනං අක්කමන්ති. සෙනාසනං දුස්සති. භගවතො එතමත්ථං ආරොචෙසුං."
                    }
                ],
                "footnotes": [
                    {
                        "type": "footnote",
                        "text": "1. නාතිහරන්ති - සීමු. PTS."
                    },
                    {
                        "type": "footnote",
                        "text": "2. චක්කලි - සීමු."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 220,
            "pali": {
                "entries": [
                    {
                        "type": "paragraph",
                        "text": "“න භික්ඛවෙ අධොතෙහි පාදෙහි සෙනාසනං අක්කමිතබ්බං යො අක්කමෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "තෙන ඛො පන සමයෙන භික්ඛූ අල්ලෙහි පාදෙහි සෙනාසනං අක්කමන්ති. සෙනාසනං දුස්සති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ අල්ලෙහි පාදෙහි සෙනාසනං අක්කමිතබ්බං. යො අක්කමෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "තෙන ඛො පන සමයෙන භික්ඛූ සඋපාහනා සෙනාසනං අක්කමන්ති. සෙනාසනං දුස්සති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ සඋපාහනෙන සෙනාසනං අක්කමිතබ්බං. යො අක්කමෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "60. තෙන ඛො පන සමයෙන භික්ඛූ පරිකම්මකතාය භූමියා නිට්ඨුභන්ති{1}. වණ්ණො දුස්සති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ පරිකම්මකතාය භූමියා නිට්ඨුභිතබ්බං. යො නිට්ඨුභෙය්ය, ආපත්ති දුක්කටස්ස. අනුජානාමි භික්ඛවෙ ඛෙළමල්ලකන්ති.”"
                    },
                    {
                        "type": "paragraph",
                        "text": "තෙන ඛො පන සමයෙන මඤ්චපාදාපි පීඨපාදාපි පරිකම්මකතං භූමිං විලිඛන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ චොළකෙන පලිවෙඨෙතුන්ති.”"
                    },
                    {
                        "type": "paragraph",
                        "text": "තෙන ඛො පන සමයෙන භික්ඛූ පරිකම්මකතං භිත්තිං අපස්සෙන්ති. වණ්ණො දුස්සති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“න භික්ඛවෙ පරිකම්මකතා භිත්ති අපස්සෙතබ්බා. යො අපස්සෙය්ය ආපත්ති දුක්කටස්ස. අනුජානාමි භික්ඛවෙ අපස්සෙනඵලකන්ති.”"
                    },
                    {
                        "type": "paragraph",
                        "text": "අපස්සෙනඵලකං හෙට්ඨතො භූමිං විලිඛති උපරිතො භිත්තිං{2} භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ හෙට්ඨතො ච උපරිතො ච චොළකෙන පලිවෙඨෙතුන්ති.”"
                    },
                    {
                        "type": "paragraph",
                        "text": "තෙන ඛො පන සමයෙන භික්ඛූ ධොතපාදකා නිපජ්ජිතුං කුක්කුච්චායන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ පච්චත්ථරිත්වා නිපජ්ජිතුන්ති.”"
                    }
                ],
                "footnotes": [
                    {
                        "type": "footnote",
                        "text": "1. නුට්ඨුභන්ති - මඡසං."
                    },
                    {
                        "type": "footnote",
                        "text": "2. භිත්තිංභන්ති - සීමු."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 222,
            "pali": {
                "entries": [
                    {
                        "type": "paragraph",
                        "text": "61. අථ ඛො භගවා ආළවියං යථාභිරන්තං විහරිත්වා යෙන රාජගහං තෙන චාරිකං පක්කාමි. අනුපුබ්බෙන චාරිකං චරමානො යෙන රාජගහං තදවසරි. තත්ර සුදං භගවා රාජගහෙ විහරති වෙළුවනෙ කලන්දකනිවාපෙ."
                    },
                    {
                        "type": "paragraph",
                        "text": "62. තෙන ඛො පන සමයෙන රාජගහං දුබ්භික්ඛං හොති. මනුස්සා න සක්කොන්ති සඞ්ඝභත්තං කාතුං. ඉච්ඡන්ති උද්දෙසභත්තං නිමන්තනං සලාකභත්තං පක්ඛිකං උපොසථිකං පාටිපදිකං කාතුං. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ සඞ්ඝභත්තං උද්දෙසභත්තං නිමන්තනං සලාකභත්තං පක්ඛිකං උපොසථිකං පාටිපදිකන්ති.”"
                    },
                    {
                        "type": "paragraph",
                        "text": "63. තෙන ඛො පන සමයෙන ඡබ්බග්ගියා භික්ඛූ අත්තනො වරභත්තානි ගහෙත්වා ලාමකානි භත්තානි භික්ඛූනං දෙන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ පඤ්චහඞ්ගෙහි සමන්නාගතං භික්ඛුං භත්තුද්දෙසකං සම්මන්නිතුං: යො න ඡන්දාගතිං ගච්ඡෙය්ය න දොසාගතිං ගච්ඡෙය්ය න මොහාගතිං ගච්ඡෙය්ය න භයාගතිං ගච්ඡෙය්ය උද්දිට්ඨානුදිට්ඨඤ්ච ජානෙය්ය. එවඤ්ච පන භික්ඛවෙ සම්මන්නිතබ්බො: පඨමං භික්ඛු යාචිතබ්බො. යාචිත්වා ව්යත්තෙන භික්ඛුනා පටිබලෙන සඞ්ඝො ඤාපෙතබ්බො:"
                    },
                    {
                        "type": "paragraph",
                        "text": "සුණාතු මෙ භන්තෙ සඞ්ඝො. යදි සඞ්ඝස්ස පත්තකල්ලං සඞ්ඝො ඉත්ථන්නාමං භික්ඛුං භත්තුද්දෙසකං සම්මන්නෙය්ය. **එසා ඤත්ති.**"
                    },
                    {
                        "type": "paragraph",
                        "text": "සුණාතු මෙ භන්තෙ සඞ්ඝො. සඞ්ඝො ඉත්ථන්නාමං භික්ඛුං භත්තුද්දෙසකං සම්මන්නති. යස්සායස්මතො ඛමති ඉත්ථන්නාමස්ස භික්ඛුනො භත්තුද්දෙසකග්ගසම්මති සො තුණ්හස්ස. යස්ස නක්ඛමති, සො භාසෙය්ය."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 224,
            "pali": {
                "entries": [
                    {
                        "type": "paragraph",
                        "text": "සම්මතො සඞ්ඝෙන ඉත්ථන්නාමො භික්ඛු භත්තුද්දෙසකො. ඛමති සඞ්ඝස්ස. තස්මා තුණ්හී. එවමෙතං ධාරයාමී”ති."
                    },
                    {
                        "type": "paragraph",
                        "text": "අථ ඛො භත්තුද්දෙසකානං භික්ඛූනං එතදහොසි: ‘කථන්නු ඛො භත්තං උද්දිසිතබ්බන්ති?’ භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ සලාකාය වා පට්ටිකාය වා උපනිබන්ධිත්වා ඔපුඤ්ජිත්වා{1} ඔපුඤ්ජිත්වා උද්දිසිතුන්ති.”"
                    },
                    {
                        "type": "paragraph",
                        "text": "64. තෙන ඛො පන සමයෙන සඞ්ඝස්ස සෙනාසනපඤ්ඤාපකො න හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ පඤ්චහඞ්ගෙහි සමන්නාගතං භික්ඛුං සෙනාසනපඤ්ඤාපකං සම්මන්නිතුං: යො න ඡන්දාගතිං ගච්ඡෙය්ය න දොසාගතිං ගච්ඡෙය්ය, න මොහාගතිං ගච්ඡෙය්ය, න භයාගතිං ගච්ඡෙය්ය, පඤ්ඤත්තාපඤ්ඤාත්තඤ්ච ජානෙය්ය. එවඤ්ච පන භික්ඛවෙ සම්මන්නිතබ්බො: පඨමං භික්ඛු යාචිතබ්බො. යාචිත්වා ව්යත්තෙන භික්ඛුනා පටිබලෙන සඞ්ඝො ඤාපෙතබ්බො:"
                    },
                    {
                        "type": "paragraph",
                        "text": "සුණාතු මෙ භන්තෙ සඞ්ඝො. යදි සඞ්ඝස්ස පත්තකල්ලං සඞ්ඝො ඉත්ථන්නාමං භික්ඛුං සෙනාසනපඤ්ඤාපකං සම්මන්නෙය්ය. **එසා ඤත්ති.**"
                    },
                    {
                        "type": "paragraph",
                        "text": "සුණාතු මෙ භන්තෙ සඞ්ඝො. සඞ්ඝො ඉත්ථන්නාමං භික්ඛුං සෙනාසනපඤ්ඤාපකං සම්මන්නති. යස්සායස්මතො ඛමති ඉත්ථන්නාමස්ස භික්ඛුනො සෙනාසනපඤ්ඤාපකස්ස සම්මුති සො තුණ්හස්ස. යස්ස නක්ඛමති සො භාසෙය්ය."
                    },
                    {
                        "type": "paragraph",
                        "text": "“සම්මතො සඞ්ඝෙන ඉත්ථන්නාමො භික්ඛු සෙනාසනපඤ්ඤාපකො. ඛමති සඞ්ඝස්ස. තස්මා තුණ්හී. එවමෙතං ධාරයාමී”ති."
                    }
                ],
                "footnotes": [
                    {
                        "type": "footnote",
                        "text": "1. ඔපුඤ්ජිත්වා උද්දිසිතුං - ස්යා."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 226,
            "pali": {
                "entries": [
                    {
                        "type": "paragraph",
                        "text": "64. තෙන ඛො පන සමයෙන සඞ්ඝස්ස භණ්ඩාගාරිකො න හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ පඤ්චහඞ්ගෙහි සමන්නාගතං භික්ඛුං භණ්ඩාගාරිකං සම්මන්නිතුං: යො න ඡන්දාගතිං ගච්ඡෙය්ය න දොසාගතිං ගච්ඡෙය්ය න මොහාගතිං ගච්ඡෙය්ය න භයාගතිං ගච්ඡෙය්ය, ගුත්තාගුත්තඤ්ච ජානෙය්ය. එවඤ්ච පන භික්ඛවෙ සම්මන්නිතබ්බො: පඨමං භික්ඛු යාචිතබ්බො. යාචිත්වා ව්යත්තෙන භික්ඛුනා පටිබලෙන සඞ්ඝො ඤාපෙතබ්බො:"
                    },
                    {
                        "type": "paragraph",
                        "text": "“සුණාතු මෙ භන්තෙ සඞ්ඝො. යදි සඞ්ඝස්ස පත්තකල්ලං සඞ්ඝො ඉත්ථන්නාමං භික්ඛුං භණ්ඩාගාරිකං සම්මන්නෙය්ය. **එසා ඤත්ති.**"
                    },
                    {
                        "type": "paragraph",
                        "text": "“සුණාතු මෙ භන්තෙ සඞ්ඝො. සඞ්ඝො ඉත්ථන්නාමං භික්ඛුං භණ්ඩාගාරිකං සම්මන්නති. යස්සායස්මතො ඛමති ඉත්ථන්නාමස්ස භික්ඛුනො භණ්ඩාගාරිකස්ස සම්මති. සො තුණ්හස්ස. යස්ස නක්ඛමති සො භාසෙය්ය."
                    },
                    {
                        "type": "paragraph",
                        "text": "සම්මතො සඞ්ඝෙන ඉත්ථන්නාමො භික්ඛු භණ්ඩාගාරිකො. ඛමති සඞ්ඝස්ස. තස්මා තුණ්හී. එවමෙතං ධාරයාමී”ති."
                    },
                    {
                        "type": "paragraph",
                        "text": "65. තෙන ඛො පන සමයෙන සඞ්ඝස්ස චීවරපටිග්ගාහකො න හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ පඤ්චභඞ්ගෙහි සමන්නාගතං භික්ඛුං චීවරපටිග්ගාහකං සම්මන්නිතුං. යො න ඡන්දාගතිං ගච්ඡෙය්ය න දොසාගතිං ගච්ඡෙය්ය, න මොහාගතිං ගච්ඡෙය්ය, න භයාගතිං ගච්ඡෙය්ය, ගහිතාගහිතඤ්ච ජානෙය්ය. එවඤ්ච පන භික්ඛවෙ සම්මන්නිතබ්බො: පඨමං භික්ඛු යාචිතබ්බො. යාචිත්වා ව්යත්තෙන භික්ඛුනා පටිබලෙන සඞ්ඝො ඤාපෙතබ්බො."
                    },
                    {
                        "type": "paragraph",
                        "text": "“සුණාතු මෙ භන්තෙ, සඞ්ඝො යදි සඞ්ඝස්ස පත්තකල්ලං සඞ්ඝො ඉත්ථන්නාමං භික්ඛුං චීවරපටිග්ගාහකං සම්මන්නෙය්ය. **එසා ඤත්ති.**"
                    },
                    {
                        "type": "paragraph",
                        "text": "සුණාතු මෙ, භන්තෙ, සඞ්ඝො.{1} සඞ්ඝො ඉත්ථන්නාමං භික්ඛුං චීවරපටිග්ගාහකං සම්මන්නති. යස්සායස්මතො ඛමති ඉත්ථන්නාමස්ස භික්ඛුනො චීවරපටිග්ගාහකස්ස සම්මති සො තුණ්හස්ස. යස්ස නක්ඛමති සො භාසෙය්ය."
                    },
                    {
                        "type": "paragraph",
                        "text": "සම්මතො සඞ්ඝෙන ඉත්ථන්නාමො භික්ඛු චීවරපටිග්ගාහකො. ඛමති සඞ්ඝස්ස තස්මා තුණ්හී එවමෙතං ධාරයාමී”ති."
                    }
                ],
                "footnotes": [
                    {
                        "type": "footnote",
                        "text": "1. සඞ්ඝො - වි. ඌනං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 228,
            "pali": {
                "entries": [
                    {
                        "type": "paragraph",
                        "text": "67. තෙන ඛො පන සමයෙන සඞ්ඝස්ස චීවරභාජකො න හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ පඤ්චභඞ්ගෙහි සමන්නාගතං භික්ඛුං චීවරභාජකං සම්මන්නිතුං: යො න ඡන්දාගතිං ගච්ඡෙය්ය -පෙ- භාජිතාභාජිතඤ්ච ජානෙය්ය. එවං ච පන භික්ඛවෙ සම්මන්නිතබ්බො:"
                    },
                    {
                        "type": "paragraph",
                        "text": "පඨමං භික්ඛු යාචිතබ්බො. යාචිත්වා ව්යත්තෙන භික්ඛුනා පටිබලෙන සඞ්ඝො ඤාපෙතබ්බො:"
                    },
                    {
                        "type": "paragraph",
                        "text": "සුණාතු මෙ භන්තෙ සඞ්ඝො. යදි සඞ්ඝස්ස පත්තකල්ලං සඞ්ඝො ඉත්ථන්නාමං භික්ඛුං චීවරභාජකං සම්මන්නෙය්ය. **එසා ඤත්ති.**"
                    },
                    {
                        "type": "paragraph",
                        "text": "සුණාතු මෙ භන්තෙ සඞ්ඝො. සඞ්ඝො ඉත්ථන්නාමං භික්ඛුං චීවරභාජකං සම්මන්නති. යස්සායස්මතො ඛමති ඉත්ථන්නාමස්ස භික්ඛුනො චීවරභාජකස්ස සම්මුති සො තුණ්හස්ස. යස්ස නක්ඛමති. සො භාසෙය්ය."
                    },
                    {
                        "type": "paragraph",
                        "text": "සම්මතො සඞ්ඝෙන ඉත්ථන්නාමො භික්ඛු චීවරභාජකො. ඛමති සඞ්ඝස්ස තස්මා තුණ්හී. එවමෙතං ධාරයාමී”ති."
                    },
                    {
                        "type": "paragraph",
                        "text": "68. තෙන ඛො පන සමයෙන සඞ්ඝස්ස යාගුභාජකො න හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ පඤ්චභඞ්ගෙහි සමන්නාගතං භික්ඛුං යාගුංභාජකං සම්මන්නිතුං: යො න ඡන්දාගතිං ගච්ඡෙය්ය -පෙ- භාජිතාභාජිතඤ්ච ජානෙය්ය. එවඤ්ච පන භික්ඛවෙ සම්මන්නිතබ්බො: පඨමං භික්ඛු යාචිතබ්බො. යාචිත්වා, -පෙ- සම්මතො සඞ්ඝෙන ඉත්ථන්නාමො භික්ඛු යාගුභාජකො. ඛමති සඞ්ඝස්ස තස්මා තුණ්හී. එවමෙතං ධාරයාමී”ති."
                    },
                    {
                        "type": "paragraph",
                        "text": "තෙන ඛො පන සමයෙන සඞ්ඝස්ස ඵලභාජකො න හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ පඤ්චභඞ්ගෙහි සමන්නාගතං භික්ඛුං ඵලභාජකං සම්මන්නිතුං: යො න ඡන්දාගතිං ගච්ඡෙය්ය -පෙ- භාජිතාභාජිතඤ්ච ජානෙය්ය. එවඤ්ච පන භික්ඛවෙ සම්මන්නිතබ්බො: පඨමං භික්ඛු යාචිතබ්බො -පෙ- සම්මතො සඞ්ඝෙන ඉත්ථන්නාමො භික්ඛු ඵලභාජකො. ඛමති සඞ්ඝස්ස තස්මා තුණ්හී. එවමෙතං ධාරයාමී”ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 230,
            "pali": {
                "entries": [
                    {
                        "type": "paragraph",
                        "text": "69. තෙන ඛො පන සමයෙන සඞ්ඝස්ස ඛජ්ජකභාජකො න හොති. ඛජ්ජකං අභාජියමානං නස්සති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ පඤ්චභඞ්ගෙහි සමන්නාගතං භික්ඛුං ඛජ්ජකභාජකං සම්මන්නිතුං: යො න ඡන්දාගතිං -පෙ- භාජිතාභාජිතඤ්ච ජානෙය්ය. එවඤ්ච පන භික්ඛවෙ සම්මන්නිතබ්බො: පඨමං භික්ඛු යාචිතබ්බො. යාචිත්වා ව්යත්තෙන භික්ඛුනා පටිබලෙන සඞ්ඝො ඤාපෙතබ්බො:"
                    },
                    {
                        "type": "paragraph",
                        "text": "සුණාතු මෙ භන්තෙ සඞ්ඝො. යදි සඞ්ඝස්ස පත්තකල්ලං සඞ්ඝො ඉත්ථන්නාමං භික්ඛුං ඛජ්ජකභාජකං සම්මන්නෙය්ය. **එසා ඤත්ති.**"
                    },
                    {
                        "type": "paragraph",
                        "text": "සුණාතු මෙ භන්තෙ සඞ්ඝො. සඞ්ඝො ඉත්ථන්නාමං භික්ඛුං ඛජ්ජකභාජකං සම්මන්නති. යස්සායස්මතො ඛමති ඉත්ථන්නාමස්ස භික්ඛුනො ඛජ්ජකභාජකස්ස සම්මුති. සො තුණ්හස්ස. යස්ස නක්ඛමති සො භාසෙය්ය."
                    },
                    {
                        "type": "paragraph",
                        "text": "සම්මතො සඞ්ඝෙන ඉත්ථන්නාමො භික්ඛු ඛජ්ජකභාජකො. ඛමති සඞ්ඝස්ස තස්මා තුණ්හී. එවමෙතං ධාරයාමී”ති."
                    },
                    {
                        "type": "paragraph",
                        "text": "70. තෙන ඛො පන සමයෙන සඞ්ඝස්ස භණ්ඩාගාරෙ අප්පමත්තකො පරික්ඛාරො උප්පන්නො හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ පඤ්චහඞ්ගෙහි සමන්නාගතං භික්ඛුං අප්පමත්තකවිස්සජ්ජකං සම්මන්නිතුං: යො න ඡන්දාගතිං ගච්ඡෙය්ය -පෙ- විස්සජ්ජිතාවිස්සජ්ජිතඤ් ච ජානෙය්ය."
                    },
                    {
                        "type": "paragraph",
                        "text": "එවඤ්ච පන භික්ඛවෙ සම්මන්නිතබ්බො: පඨමං භික්ඛු යාචිතබ්බො. යාචිත්වා ව්යත්තෙන භික්ඛුනා පටිබලෙන සඞ්ඝො ඤාපෙතබ්බො:"
                    },
                    {
                        "type": "paragraph",
                        "text": "සුණාතු මෙ භන්තෙ සඞ්ඝො. යදි සඞ්ඝස්ස පත්තකල්ලං සඞ්ඝො ඉත්ථන්නාමං භික්ඛුං අප්පමත්තකවිස්සජ්ජකං සම්මන්නෙය්ය. **එසා ඤත්ති.**"
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 232,
            "pali": {
                "entries": [
                    {
                        "type": "paragraph",
                        "text": "සුණාතු මෙ භන්තෙ සඞ්ඝො. සඞ්ඝො ඉත්ථන්නාමං භික්ඛුං අප්පමත්තකවිස්සජ්ජකං සම්මන්නති. යස්සායස්මතො ඛමති ඉත්ථන්නාමස්ස භික්ඛුනො අප්පමත්තකවිස්සජ්ජකස්ස සම්මුති, සො තුණ්හස්ස. යස්ස නක්ඛමති. සො භාසෙය්ය."
                    },
                    {
                        "type": "paragraph",
                        "text": "සම්මතො සඞ්ඝෙන ඉත්ථන්නාමො භික්ඛු අප්පමත්තකවිස්සජ්ජකො. ඛමති සඞ්ඝස්ස. තස්මා තුණ්හී. එවමෙතං ධාරයාමී”ති."
                    },
                    {
                        "type": "paragraph",
                        "text": "“තෙන අප්පමත්තකවිස්සජ්ජකෙන භික්ඛුනා එකෙකා සූචි දාතබ්බා. සත්ථකං දාතබ්බං. උපාහනා දාතබ්බා. කායබන්ධනං දාතබ්බං. අංසබන්ධකො දාතබ්බො. පරිස්සාවනං දාතබ්බං. ධම්මකරකො දාතබ්බො. කුසි දාතබ්බා. අඩ්ඪකුසි දාතබ්බා මණ්ඩලං දාතබ්බං. අඩ්ඪමණ්ඩලං දාතබ්බං. අනුවාතො දාතබ්බො. පරිභණ්ඩං දාතබ්බං. සචෙ හොති සඞ්ඝස්ස සප්පි වා තෙලං වා මධු වා ඵාණිතං වා සකිං පටිසායිතුං දාතබ්බං. සචෙ පුනපි අත්ථො හොති පුනපි දාතබ්බන්ති."
                    },
                    {
                        "type": "paragraph",
                        "text": "71. තෙන ඛො පන සමයෙන සඞ්ඝස්ස සාටියගාහාපකො න හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ පඤ්චභඞ්ගෙහි සමන්නාගතං භික්ඛුං සාටියගාහාපකං සම්මන්නිතුං: යො න ඡන්දාගතිං ගච්ඡෙය්ය -පෙ- ගහිතාගහිතඤ්ච ජානෙය්ය. එවඤ්ච පන භික්ඛවෙ සම්මන්නිතබ්බො: පඨමං භික්ඛු යාචිතබ්බො. යාචිත්වා ව්යත්තෙන භික්ඛුනා පටිබලෙන සඞ්ඝො ඤාපෙතබ්බො:"
                    },
                    {
                        "type": "paragraph",
                        "text": "සුණාතු මෙ භන්තෙ සඞ්ඝො. යදි සඞ්ඝස්ස පත්තකල්ලං සඞ්ඝො ඉත්ථන්නාමං භික්ඛුං සාටියගාහාපකං සම්මන්නෙය්ය. **එසා ඤත්ති.**"
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 234,
            "pali": {
                "entries": [
                    {
                        "type": "paragraph",
                        "text": "සුණාතු මෙ භන්තෙ සඞ්ඝො. සඞ්ඝො ඉත්ථන්නාමං භික්ඛුං සාටියගාහාපකං සම්මන්නති. යස්සායස්මතො ඛමති ඉත්ථන්නාමස්ස භික්ඛුනො සාටියගාහාපකස්ස සම්මති සො තුණ්හස්ස. යස්ස නක්ඛමති සො භාසෙය්ය. සම්මතො සඞ්ඝෙන ඉත්ථන්නාමො භික්ඛු සාටියගාහාපකො ඛමති සඞ්ඝස්ස. තස්මා තුණ්හී. එවමෙතං ධාරයාමී”ති."
                    },
                    {
                        "type": "paragraph",
                        "text": "තෙන ඛො පන සමයෙන සඞ්ඝස්ස පත්තගාහාපකො න හොති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ පඤ්චභඞ්ගෙහි සමන්නාගතං භික්ඛුං පත්තගාහාපකං සම්මන්නිතුං: යො න ඡන්දාගතිං ගච්ඡෙය්ය -පෙ- ගහිතාගහිතඤ්ච ජානෙය්ය."
                    },
                    {
                        "type": "paragraph",
                        "text": "එවඤ්ච පන භික්ඛවෙ සම්මන්නිතබ්බො:"
                    },
                    {
                        "type": "paragraph",
                        "text": "පඨමං භික්ඛු යාචිතබ්බො. යාචිත්වා -පෙ- ඛමති සඞ්ඝස්ස තස්මා තුණ්හී. එවමෙතං ධාරයාමී”ති."
                    },
                    {
                        "type": "paragraph",
                        "text": "72. තෙන ඛො පන සමයෙන සඞ්ඝස්ස ආරාමිකපෙසකො න හොති. ආරාමිකා අපෙසියමානා කම්මං න කරොන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ පඤ්චභඞ්ගෙහි සමන්නාගතං භික්ඛුං ආරාමිකපෙසකං සම්මන්නිතුං. යො න ඡන්දාගතිං ගච්ඡෙය්ය -පෙ- පෙසිතාපෙසිතඤ්ච ජානෙය්ය. එවඤ්ච පන භික්ඛවෙ සම්මන්නිතබ්බො. -පෙ- තස්මා තුණ්හී. එවමෙතං ධාරයාමී”ති."
                    },
                    {
                        "type": "paragraph",
                        "text": "තෙන ඛො පන සමයෙන සඞ්ඝස්ස සාමණෙරපෙසකො න හොති. සාමණෙරා අපෙසියමානා කම්මං න කරොන්ති. භගවතො එතමත්ථං ආරොචෙසුං."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 236,
            "pali": {
                "entries": [
                    {
                        "type": "paragraph",
                        "text": "“අනුජානාමි භික්ඛවෙ පඤ්චහඞ්ගෙහි සමන්නාගතං භික්ඛුං සාමණෙරපෙසකං සම්මන්නිතුං: යො න ඡන්දාගතිං ගච්ඡෙය්ය න දොසාගතිං ගච්ඡෙය්ය න මොහාගතිං ගච්ඡෙය්ය න භයාගතිං ගච්ඡෙය්ය පෙසිතාපෙසිතඤ්ච ජානෙය්ය. එවඤ්ච පන භික්ඛවෙ සම්මන්නිතබ්බො: පඨමං භික්ඛු යාචිතබ්බො යාචිත්වා ව්යත්තෙන භික්ඛුනා පටිබලෙන සඞ්ඝො ඤාපෙතබ්බො:"
                    },
                    {
                        "type": "paragraph",
                        "text": "සුණාතු මෙ භන්තෙ සඞ්ඝො. යදි සඞ්ඝස්ස පත්තකල්ලං සඞ්ඝො ඉත්ථන්නාමං භික්ඛුං සාමණෙරපෙසකං සම්මන්නෙය්ය. **එසා ඤත්ති.**"
                    },
                    {
                        "type": "paragraph",
                        "text": "සුණාතු මෙ භන්තෙ සඞ්ඝො. සඞ්ඝො ඉත්ථන්නාමං භික්ඛුං සාමණෙරපෙසකං සම්මන්නති. යස්සායස්මතො ඛමති ඉත්ථන්නාමස්ස භික්ඛුනො සාමණෙරපෙසකස්ස සම්මති. සො තුණ්හස්ස. යස්ස නක්ඛමති සො භාසෙය්ය."
                    },
                    {
                        "type": "paragraph",
                        "text": "සම්මතො සඞ්ඝෙන ඉත්ථන්නාමො භික්ඛු සාමණෙරපෙසකො. ඛමති සඞ්ඝස්ස. තස්මා තුණ්හී. එවමෙතං ධාරයාමී”ති."
                    },
                    {
                        "type": "centered",
                        "text": "තතියක-භාණවාරං.",
                        "level": 1
                    },
                    {
                        "type": "centered",
                        "text": "සෙනාසනක්ඛන්ධකො නිට්ඨිතො ඡට්ඨො{1}.",
                        "level": 1
                    },
                    {
                        "type": "unindented",
                        "text": "**තස්සුද්දානං:**"
                    },
                    {
                        "type": "gatha",
                        "text": "1. විහාරො{2} බුද්ධසෙට්ඨෙන අපඤ්ඤත්තො තදා අහු\nතහං තහං නික්ඛමන්ති වාසා තෙ ජිනසාවකා.",
                        "level": 1
                    },
                    {
                        "type": "gatha",
                        "text": "2. තෙ සෙට්ඨී ගහපති දිස්වා භික්ඛූනං එතදබ්රවි\nකාරාපෙය්යං වසෙය්යාථ පටිපුච්ඡිංසු නායකං",
                        "level": 1
                    },
                    {
                        "type": "gatha",
                        "text": "3. විහාරං අඩ්ඪයොගඤ්ච පාසාදං හම්මියං ගුහං\nපඤ්චලෙණං අනුඤ්ඤාසි විහාරෙ සෙට්ඨි කාරයි.",
                        "level": 1
                    },
                    {
                        "type": "gatha",
                        "text": "4. ජනො විහාරං කාරෙති අකවාටං අසංවුතං\nකවාටං පිට්ඨසඞ්ඝාටං උදුක්ඛලඤ්ච උත්තරි.",
                        "level": 1
                    }
                ],
                "footnotes": [
                    {
                        "type": "footnote",
                        "text": "1. සෙනාසනක්ඛන්ධකං ඡට්ඨං - මඡසං."
                    },
                    {
                        "type": "footnote",
                        "text": "2. විහාරං - සීමු."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 238,
            "pali": {
                "entries": [
                    {
                        "type": "gatha",
                        "text": "5. ආවිඤ්ඡනච්ඡිද්දරජ්ජුං වට්ටිඤ්ච කපිසීසකං\nසූචී ඝටී තාලච්ඡිද්දං ලොහකට්ඨවිසාණකං.",
                        "level": 1
                    },
                    {
                        "type": "gatha",
                        "text": "6. යන්තකං සූචිකඤ්චෙව ඡදනං උල්ලිත්තාවලිත්තං\nවෙදිජාලසලාකඤ්ච චක්කලී සන්ථරෙන ච.",
                        "level": 1
                    },
                    {
                        "type": "gatha",
                        "text": "7. මීඪිං බිදලමඤ්චඤ්ච සොසානිකමසාරකො\nබුන්දි කුළීරපාදඤ්ච ආහච්චාසන්දි උච්චකෙ.",
                        "level": 1
                    },
                    {
                        "type": "gatha",
                        "text": "8. සත්තඞ්ගො ච භද්දපීඨං පීඨකාඵලකපාදකං\nආමලාඵලකා{1} කොච්ඡා පලාලපීඨමෙව ච.",
                        "level": 1
                    },
                    {
                        "type": "gatha",
                        "text": "9. උච්චෙ ච අභිපාදානි අට්ඨඞ්ගුලකපාදකං\nසුත්තං අට්ඨපදං චොළං තූලිකං අඩ්ඪකායිකං",
                        "level": 1
                    },
                    {
                        "type": "gatha",
                        "text": "10. ගිරග්ගො භිසියො චාපි දුස්සං සෙනාසනම්පි ච\nඔනද්ධං හෙට්ඨා පතති උප්පාටෙත්වා හරන්ති ච.",
                        "level": 1
                    },
                    {
                        "type": "gatha",
                        "text": "11. භත්තිඤ්ච{2} හත්ථභත්තිඤ්ච අනුඤ්ඤාසි තථාගතො\nසෙතකාළවිහාරෙපි ථුසං සණ්හඤ්ච මත්තිකං",
                        "level": 1
                    },
                    {
                        "type": "gatha",
                        "text": "12. ඉක්කාසං පාණිකං කුණ්ඩං සාසපං සිත්ථතෙලකං\nඋස්සන්නෙ පච්චුද්ධරිතුං ඵරුසං ගණ්ඩමත්තිකං.",
                        "level": 1
                    },
                    {
                        "type": "gatha",
                        "text": "13. ඉක්කාසං පටිභානඤ්ච නීචා චයො ච ආරුහං\nපරිපතන්ති ආළකං අඩ්ඪකුඩ්ඩං තයො පුන.",
                        "level": 1
                    },
                    {
                        "type": "gatha",
                        "text": "14. ඛුද්දකෙ කුඩ්ඩපාදො ච ඔවස්සති සරං ඛිලං\nචීවරවංසං රජ්ජුඤ්ච ආළින්දං කිටීකෙන ච.",
                        "level": 1
                    },
                    {
                        "type": "gatha",
                        "text": "15. ආලම්බනං තිණචුණ්ණං හෙට්ඨාමග්ගෙ නයං කරෙ\nඅජ්ඣොකාසෙ ඔතප්පති සාලං හෙට්ඨා ච භාජනං",
                        "level": 1
                    }
                ],
                "footnotes": [
                    {
                        "type": "footnote",
                        "text": "1. ආමකාමලකා - වි ස."
                    },
                    {
                        "type": "footnote",
                        "text": "2. භිත්තිඤ්ච - ම."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 240,
            "pali": {
                "entries": [
                    {
                        "type": "gatha",
                        "text": "16. විහාරො කොට්ඨකො චෙව පරිවෙණග්ගිසාලකං\nආරාමෙ ච පුන කොට්ඨෙ හෙට්ඨඤ්ඤෙව නයං කරෙ.",
                        "level": 1
                    },
                    {
                        "type": "gatha",
                        "text": "17. සුදං අනාථපිණ්ඩී ච සද්ධො සීතවනං අගා\nදිට්ඨධම්මො නිමන්තෙසි සහ සඞ්ඝෙන නායකං.",
                        "level": 1
                    },
                    {
                        "type": "gatha",
                        "text": "18. ආණාපෙසන්තරාමග්ගෙ ආරාමං කාරයි ගණො\nවෙසාලියං නවකම්මං පුරතො ච පරිග්ගහං.",
                        "level": 1
                    },
                    {
                        "type": "gatha",
                        "text": "19. කො අරහති භත්තග්ගෙ තිත්තිරඤ්ච අවන්දියා\nපරිග්ගහිතන්තරඝරා තූලො සාවත්ථි ඔසරි.",
                        "level": 1
                    },
                    {
                        "type": "gatha",
                        "text": "20. පතිට්ඨාපෙසි ආරාමං භත්තග්ගෙ ච කොලාහලං,\nගිලානා වරසෙය්යා ච ලෙසා සත්තරසා තහිං.",
                        "level": 1
                    },
                    {
                        "type": "gatha",
                        "text": "21. කෙන නු ඛො කථන්නු ඛො විහාරග්ගෙන භාජසී\nපරිවෙණානුභාගඤ්ච අකාමා භාගං නො දදෙ.",
                        "level": 1
                    },
                    {
                        "type": "gatha",
                        "text": "22. නිස්සීමං සබ්බකාලං ච ගාහා සෙනාසනෙ තයො\nඋපනන්දො ච වණ්ණෙසි ඨිතකා සමකාසනා.",
                        "level": 1
                    },
                    {
                        "type": "gatha",
                        "text": "23. සමානාසනිකා භින්දිංසු තිවග්ගා ච දුවග්ගිකං\nඅසමානාසනිකෙහි දීඝං සාළින්දං{1} පරිභුඤ්ජිතුං.",
                        "level": 1
                    },
                    {
                        "type": "gatha",
                        "text": "24. අය්යකා ච අවිදූරෙ භාජිතඤ්ච කීටාගිරෙ\nආළවී පිණ්ඩකකුඩ්ඩෙහි ද්වාරඅග්ගළවට්ටිකා.",
                        "level": 1
                    }
                ],
                "footnotes": [
                    {
                        "type": "footnote",
                        "text": "1. ආළින්දං - සීමු. තංචින්නංපරිභුංජිතුං - PTS."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 242,
            "pali": {
                "entries": [
                    {
                        "type": "gatha",
                        "text": "25. ආලොක සෙත-කාළඤ්ච ගෙරු-ඡාදන බන්ධනා\nභණ්ඩි-ඛණ්ඩ-පරිභණ්ඩං වීස-තිංසා යාවජීවිකං.",
                        "level": 1
                    },
                    {
                        "type": "gatha",
                        "text": "26. ඔසිතෙ අකතං{1} ඛුද්දෙ ඡ-පඤ්චවස්සිකංදදෙ\nඅඩ්ඪයොගෙ ච සත්තට්ඨ මහල්ලෙ දස-ද්වාදස.",
                        "level": 1
                    },
                    {
                        "type": "gatha",
                        "text": "27. සබ්බං විහාරං එකස්ස අඤ්ඤං වාසෙන්ති සඞ්ඝිකං\nනිස්සීමං සබ්බකාලඤ්ච පක්කමන්ති විබ්භමන්ති ච.",
                        "level": 1
                    },
                    {
                        "type": "gatha",
                        "text": "28. කාලඤ්ච සාමණෙරඤ්ච සික්ඛාපච්චක්ඛාන්තිමං\nඋම්මත්ත ඛිත්තචිත්තා ච වෙදනාපතත්යදස්සනා.",
                        "level": 1
                    },
                    {
                        "type": "gatha",
                        "text": "29. අප්පටිකම්ම දිට්ඨියා පණ්ඩකා ථෙය්යතිත්ථියා\nතිරච්ඡාන මාතු පිතු අරහන්තා ඝාතක දූසකා.",
                        "level": 1
                    },
                    {
                        "type": "gatha",
                        "text": "30. භෙදකා ලොහිතුප්පාදා උභතො චාපි ව්යඤ්ජනා\nමා සඞ්ඝස්ස පරිහායි කම්මං අඤ්ඤස්ස දාතවෙ.",
                        "level": 1
                    },
                    {
                        "type": "gatha",
                        "text": "31. විප්පකතෙ ච අඤ්ඤස්ස කතෙ තස්සෙව පක්කමෙ\nවිබ්භමති කාලකතො සාමණෙරො ච ජායති.",
                        "level": 1
                    },
                    {
                        "type": "gatha",
                        "text": "32. පච්චක්ඛාතො ච සික්ඛාය අන්තිමා පණ්ඩකො යදි\nසඞ්ඝො ව සාමිකො හොති උම්මත්ත ඛිත්තවෙදනා.",
                        "level": 1
                    }
                ],
                "footnotes": [
                    {
                        "type": "footnote",
                        "text": "1. අකතං සබ්බං. - සීමු."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 244,
            "pali": {
                "entries": [
                    {
                        "type": "gatha",
                        "text": "33. අදස්සනාප්පටිකම්මෙ දිට්ඨි තස්සෙව හොති වා\nපණ්ඩකො ථෙය්ය තිත්ථී ච තිරච්ඡාන මාතුපෙත්තිකං",
                        "level": 1
                    },
                    {
                        "type": "gatha",
                        "text": "34. ඝාතකො දූසකො චාපි භෙද ලොහිත ව්යඤ්ජනා\nපටිජානාති යදි සො සඞ්ඝොව හොති සාමිකො.",
                        "level": 1
                    },
                    {
                        "type": "gatha",
                        "text": "35. හරන්තඤ්ඤත්ර කුක්කුච්චං උද්රියති ච කම්බලං\nදුස්සං ච චම්ම චක්කලී චොළකං අක්කමන්ති ච.",
                        "level": 1
                    },
                    {
                        "type": "gatha",
                        "text": "36. අල්ලා උපාහනා නිට්ඨු ලිඛන්ති අපස්සෙන්ති ච.\nඅපස්සෙනං ලිඛතෙ වා ධොතපච්චත්ථරෙන ච.",
                        "level": 1
                    },
                    {
                        "type": "gatha",
                        "text": "37. රාජගහෙ න සක්කොන්ති ලාමකං භත්තුද්දෙසකං\nකථං නු ඛො පඤ්ඤාපකං භණ්ඩාගාරිකසම්මුතිං.",
                        "level": 1
                    },
                    {
                        "type": "gatha",
                        "text": "38. පටිග්ගාහභාජකො චාපි යාගු ච ඵලභාජකො\nඛජ්ජකභාජකො චෙව අප්පමත්තකවිස්සජො.",
                        "level": 1
                    },
                    {
                        "type": "gatha",
                        "text": "39. සාටියගාහාපකො චෙව තථෙව පත්තගාහකො\nආරාමික සාමණෙර පෙසකස්ස ච සම්මුති.",
                        "level": 1
                    },
                    {
                        "type": "gatha",
                        "text": "40. සබ්බාභිභූ ලොකවිදූ හිතචිත්තො විනායකො\nලෙණත්ථං ච සුඛත්ථං ච, ඣායිතුං ච විපස්සිතුන්ති.",
                        "level": 1
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 246,
            "pali": {
                "entries": [
                    {
                        "type": "centered",
                        "text": "7.",
                        "level": 2
                    },
                    {
                        "type": "heading",
                        "text": "සඞ්ඝභෙදකක්ඛන්ධකං",
                        "level": 3
                    },
                    {
                        "type": "centered",
                        "text": "පඨමභාණවාරං",
                        "level": 2
                    },
                    {
                        "type": "centered",
                        "text": "ඡසක්යපබ්බජ්ජා",
                        "level": 1
                    },
                    {
                        "type": "paragraph",
                        "text": "1. තෙන සමයෙන බුද්ධො භගවා අනුපියායං විහරති අනුපියං නාම මල්ලානං නිගමො. තෙන ඛො පන සමයෙන අභිඤ්ඤාතා අභිඤ්ඤාතා සක්යකුමාරා භගවන්තං පබ්බජිතං අනුපබ්බජන්ති. තෙන ඛො පන සමයෙන මහානාමො ච සක්කො අනුරුද්ධො ච සක්කො ද්වෙ භාතිකා හොන්ති. අනුරුද්ධො සක්කො සුඛුමාලො හොති. තස්ස තයො පාසාදා හොන්ති එකො හෙමන්තිකො එකො ගිම්හිකො, එකො වස්සිකො. සො වස්සිකෙ පාසාදෙ වස්සිකෙ චත්තාරො මාසෙ නිප්පුරිසෙහි තූරියෙහි පරිචාරයමානො න හෙට්ඨාපාසාදං ඔරොහති."
                    },
                    {
                        "type": "paragraph",
                        "text": "අථ ඛො මහානාමස්ස සක්කස්ස එතදහොසි: “එතරහි ඛො අභිඤ්ඤාතා අභිඤ්ඤාතා සක්යකුමාරා භගවන්තං පබ්බජිතං අනුපබ්බජන්ති. අම්හාකඤ්ච පන කුලා නත්ථි කොචි අගාරස්මා අනගාරියං පබ්බජිතො. යන්නූනාහං වා පබ්බජෙය්යං අනුරුද්ධො වා”ති. ”අථ ඛො මහානාමො සක්කො යෙන අනුරුද්ධො සක්කො තෙනුපසඞ්කමි. උපසඞ්කමිත්වා අනුරුද්ධං සක්කං එතදවොච: “එතරහි තාත අනුරුද්ධ, අභිඤ්ඤාතා අභිඤ්ඤාතා සක්යකුමාරා භගවන්තං පබ්බජිතං අනුපබ්බජන්ති. අම්හාකඤ්ච පන කුලා නත්ථි කොචි අගාරස්මා අනගාරියං පබ්බජිතො. තෙන හි ත්වං වා පබ්බජ අහං වා පබ්බජිස්සාමී”ති."
                    },
                    {
                        "type": "paragraph",
                        "text": "“අහං ඛො සුඛුමාලො. නාහං සක්කොමි අගාරස්මා අනගාරියං පබ්බජිතුං. ත්වං පබ්බජ්ජාහී”ති."
                    },
                    {
                        "type": "paragraph",
                        "text": "“එහි ඛො තෙ තාත අනුරුද්ධ ඝරාවාසත්ථං අනුසාසිස්සාමි: පඨමං ඛෙත්තං කසාපෙතබ්බං, කසාපෙත්වා වපාපෙතබ්බං, වපාපෙත්වා උදකං අතිනෙතබ්බං, උදකං අතිනෙත්වා උදකං නින්නෙතබ්බං. උදකං නින්නෙත්වා නිඩ්ඩහෙතබ්බං.{1} නිඩ්ඩහෙත්වා{2} ලවාපෙතබ්බං, ලවාපෙත්වා උබ්බාහාපෙතබ්බං. උබ්බාහාපෙත්වා පුඤ්ජං කාරාපෙතබ්බං. පුඤ්ජං කාරාපෙත්වා මද්දාපෙතබ්බං. මද්දාපෙත්වා පලාලානි උද්ධරාපෙතබ්බානි, පලාලානි උද්ධරාපෙත්වා භූසිකා උද්ධරාපෙතබ්බා. භුසිකං උද්ධරාපෙත්වා ඔපුනාපෙතබ්බං ඔපුනාපෙත්වා අතිහරාපෙතබ්බං. අතිහරාපෙත්වා ආයතිම්පි වස්සං එවමෙව කාතබ්බන්ති.”"
                    }
                ],
                "footnotes": [
                    {
                        "type": "footnote",
                        "text": "1. නිද්ධාපෙතබ්බං - මඡසං."
                    },
                    {
                        "type": "footnote",
                        "text": "2. නිද්ධපෙත්වා - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 248,
            "pali": {
                "entries": [
                    {
                        "type": "paragraph",
                        "text": "“න කම්මා ඛීයන්ති, න කම්මානං අන්තො පඤ්ඤායති. කදා කම්මා ඛීයිස්සන්ති? කදා කම්මානං අන්තො පඤ්ඤායිස්සති? කදා මයං අප්පොස්සුක්කා පඤ්චහි කාමගුණෙහි සමප්පිතා සමඞ්ගීභූතා පරිචාරිස්සාමා”ති."
                    },
                    {
                        "type": "paragraph",
                        "text": "“න හි තාත අනුරුද්ධ කම්මා ඛීයන්ති, න කම්මානං අන්තො පඤ්ඤායති. අඛීණෙයෙව කම්මෙ පිතරො ච පිතාමහා ච කාලකතා”ති."
                    },
                    {
                        "type": "paragraph",
                        "text": "“තෙන හි ත්වඤ්ඤෙව ඝරාවාසත්ථෙන උපජානාහි{1}. අහං අගාරස්මා අනගාරියං පබ්බජිස්සාමී”ති."
                    },
                    {
                        "type": "paragraph",
                        "text": "2. අථ ඛො අනුරුද්ධො සක්කො යෙන මාතා තෙනුපසඞ්කමි. උපසඞ්කමිත්වා මාතරං එතදවොච: “ඉච්ඡාමහං අම්ම අගාරස්මා අනගාරියං පබ්බජිතුං. අනුජානාහි මං අගාරස්මා අනගාරියං පබ්බජ්ජායා”ති. එවං වුත්තෙ අනුරුද්ධස්ස සක්කස්ස මාතා අනුරුද්ධං සක්කං එතදවොච: “තුම්හෙ ඛො මෙ තාත අනුරුද්ධ ද්වෙ පුත්තා පියා මනාපා අප්පටිකූලා මරණෙනපි වො අකාමකා විනා භවිස්සාමි. කිම්පනාහං තුම්හෙ ජීවන්තෙ අනුජානිස්සාමි අගාරස්මා අනගාරියං පබ්බජ්ජායා”ති."
                    },
                    {
                        "type": "paragraph",
                        "text": "දුතියම්පි ඛො අනුරුද්ධො සක්කො මාතරං එතදවොච: “ඉච්ඡාමහං අම්ම අගාරස්මා අනගාරියං පබ්බජිතුං. අනුජානාහි මං අගාරස්මා අනගාරියං පබ්බජ්ජායා”ති."
                    },
                    {
                        "type": "paragraph",
                        "text": "“තුම්හෙ ඛො මෙ තාත අනුරුද්ධ ද්වෙ පුත්තා පියා මනාපා අප්පටිකූලා මරණෙනපි වො අකාමකා විනා භවිස්සාමි. කිං පනාහං තුම්හෙ ජීවන්තෙ අනුජානිස්සාමි අගාරස්මා අනගාරියං පබ්බජ්ජායා”ති."
                    },
                    {
                        "type": "paragraph",
                        "text": "තතියම්පි ඛො අනුරුද්ධො සක්කො මාතරං එතදවොච: “ඉච්ඡාමහං අම්ම අගාරස්මා අනගාරියං පබ්බජිතුං. අනුජානාමි මං අගාරස්මා අනගාරියං පබ්බජ්ජායා”ති."
                    },
                    {
                        "type": "paragraph",
                        "text": "තෙන ඛො පන සමයෙන භද්දියො සක්යරාජා සක්යානං රජ්ජං කාරෙති. සො ච අනුරුද්ධස්ස සක්කස්ස සහායො හොති. අථ ඛො අනුරුද්ධස්ස සක්කස්ස මාතා “අයං ඛො භද්දියො සක්යරාජා සක්යානං රජ්ජං කාරෙති අනුරුද්ධස්ස සක්කස්ස සහායො. සො න උස්සහති අගාරස්මා අනගාරියං පබ්බජිතුන්ති” අනුරුද්ධං සක්කං එතදවොච: “සචෙ තාත අනුරුද්ධ භද්දියො සක්යරාජා අගාරස්මා අනගාරියං පබ්බජති එවං ත්වම්පි පබ්බජාහී”ති."
                    }
                ],
                "footnotes": [
                    {
                        "type": "footnote",
                        "text": "1. උපජාන - සීමු."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 250,
            "pali": {
                "entries": [
                    {
                        "type": "paragraph",
                        "text": "3. අථ ඛො අනුරුද්ධො සක්කො යෙන භද්දියො සක්යරාජා තෙනුපසඞ්කමි, උපසඞ්කමිත්වා භද්දියං සක්යරාජානං එතදවොච: “මම ඛො සම්ම, පබ්බජ්ජා තව පටිබද්ධා”ති."
                    },
                    {
                        "type": "paragraph",
                        "text": "“සචෙ තෙ සම්ම පබ්බජ්ජා මම පටිබද්ධා වා අප්පටිබද්ධා වා{1} හොතු. අහං තයා..... යථාසුඛං පබ්බජාහී”ති."
                    },
                    {
                        "type": "paragraph",
                        "text": "“එහි සම්ම උභො අගාරස්මා අනගාරියං පබ්බජිස්සාමා”ති."
                    },
                    {
                        "type": "paragraph",
                        "text": "“නාහං සම්ම සක්කොමි අගාරස්මා අනගාරියං පබ්බජිතුං. යං තෙ සක්කා අඤ්ඤං මයා කාතුං ත්යාහං කරිස්සාමි. ත්වං පබ්බජාහී”ති."
                    },
                    {
                        "type": "paragraph",
                        "text": "“මාතා ඛො මං සම්ම, එවමාහ: ‘සචෙ තාත අනුරුද්ධ භද්දියො සක්යරාජා අගාරස්මා අනගාරියං පබ්බජති එවං ත්වම්පි පබ්බජාහී’ති. භාසිතා ඛො පන තෙ සම්ම එසා වාචා: සචෙ තෙ සම්ම පබ්බජ්ජා මම පටිබද්ධා වා අප්පටිබද්ධා වා සා හොතු. අහං තයා... යථා සුඛං පබ්බජ්ජාහී’ති. එහි සම්ම උභො අගාරස්මා අනගාරියං පබ්බජිස්සාමා”ති."
                    },
                    {
                        "type": "paragraph",
                        "text": "තෙන ඛො පන සමයෙන මනුස්සා සච්චවාදිනො හොන්ති සච්චපටිඤ්ඤා. අථ ඛො භද්දියො සක්යරාජා අනුරුද්ධං සක්කං එතදවොච: “ආගමෙහි සම්ම සත්ත වස්සානි සත්තන්නං වස්සානං අච්චයෙන උභො අගාරස්මා අනගාරියං පබ්බජිස්සාමා”ති."
                    },
                    {
                        "type": "paragraph",
                        "text": "“අතිචිරං සම්ම සත්තවස්සානි. නාහං සක්කොමි සත්තවස්සානි ආගමෙතුන්ති”."
                    },
                    {
                        "type": "paragraph",
                        "text": "“ආගමෙහි සම්ම ඡ වස්සානි -පෙ- පඤ්චවස්සානි -පෙ- චත්තාරි වස්සානි -පෙ- තීණි වස්සානි -පෙ- ද්වෙ වස්සානි -පෙ- එකං වස්සං. එකස්ස වස්සස්ස අච්චයෙන උභො අගාරස්මා අනගාරියං පබ්බජිස්සාමා”ති."
                    },
                    {
                        "type": "paragraph",
                        "text": "“අතිචිරං සම්ම එක වස්සං නාහං සක්කොමි එකං වස්සං ආගමෙතුන්ති”."
                    },
                    {
                        "type": "paragraph",
                        "text": "“ආගමෙහි සම්ම සත්ත මාසෙ. සත්තන්නං මාසානං අච්චයෙන උභො අගාරස්මා අනගාරියං පබ්බජිස්සාමා”ති."
                    }
                ],
                "footnotes": [
                    {
                        "type": "footnote",
                        "text": "1. අපටිබද්ධා වා ස හොතු. - මඡසං, සීමු."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 252,
            "pali": {
                "entries": [
                    {
                        "type": "paragraph",
                        "text": "“අතිචිරං සම්ම සත්ත මාසා. නාහං සක්කොමි සත්ත මාසෙ ආගමෙතුන්ති”."
                    },
                    {
                        "type": "paragraph",
                        "text": "“ආගමෙහි සම්ම ඡ මාසෙ -පෙ- පඤ්ච මාසෙ -පෙ- චත්තාරො මාසෙ -පෙ- තයො මාසෙ -පෙ- වෙ මාසෙ -පෙ- එකං මාසං -පෙ- අද්ධමාසං. අද්ධමාසස්ස අච්චයෙන උභො පි අගාරස්මා අනගාරියං පබ්බජිස්සාමා”ති."
                    },
                    {
                        "type": "paragraph",
                        "text": "“අතිචිරං සම්ම අඩ්ඪමාසො. නාහං සක්කොමි අද්ධමාසං ආගමෙතුන්ති”."
                    },
                    {
                        "type": "paragraph",
                        "text": "“ආගමෙහි සම්ම, සත්තාහං යාවාහං පුත්තෙ ච භාතරෙ ච රජ්ජං නීය්යාදෙමී”ති."
                    },
                    {
                        "type": "paragraph",
                        "text": "“න චිරං සම්ම සත්තාහො ආගමෙස්සාමී”ති."
                    },
                    {
                        "type": "paragraph",
                        "text": "4. අථ ඛො භද්දියො ච සක්යරාජා අනුරුද්ධො ච ආනන්දො ච භගු ච කිම්බිලො ච දෙවදත්තො ච උපාලිකප්පකෙන සත්තමා යථා පුරෙ චතුරඞ්ගිනියා සෙනාය උය්යානභූමිං නීයන්ති එවමෙව චතුරඞ්ගිනියා සෙනාය නීය්යංසු. තෙ දූරං ගන්ත්වා සෙනං නිවත්තාපෙත්වා පරවිසයං ඔක්කමිත්වා ආභරණං ඔමුඤ්චිත්වා උත්තරාසඞ්ගෙන භණ්ඩිකං බන්ධිත්වා උපාලිං කප්පකං එතදවොචුං:: “හන්ද භණෙ උපාලි නිවත්තස්සු. අලං තෙ එත්තකං ජීවිකායා”ති."
                    },
                    {
                        "type": "paragraph",
                        "text": "අථ ඛො උපාලිස්ස කප්පකස්ස නිවත්තන්තස්ස එතදහොසි: “චණ්ඩා ඛො සාකියා. ඉමිනා කුමාරා නිප්පාතිතාති ඝාතාපෙය්යුම්පි මං. ඉමෙ හි නාම සක්යකුමාරා අගාරස්මා අනගාරියං පබ්බජිස්සන්ති. කිමඞ්ග පනාහන්ති” සො භණ්ඩිකං මුඤ්චිත්වා තං භණ්ඩං රුක්ඛෙ ආලග්ගෙත්වා ‘යො පස්සති දින්නඤ්ඤෙව හරතූ’ති වත්වා යෙන තෙ සක්යකුමාරා තෙනුපසඞ්කමි. අද්දසාසුං ඛො තෙ සක්යකුමාරා උපාලිං කප්පකං දූරතොව ආගච්ඡන්තං. දිස්වාන උපාලිං කප්පකං එතදවොචුං:: “කිස්ස භණෙ උපාලි නිවත්තොසී”ති."
                    },
                    {
                        "type": "paragraph",
                        "text": "“ඉධ මෙ අය්යපුත්තා නිවත්තන්තස්ස එතදහොසි: ‘චණ්ඩා ඛො සාකියා ඉමිනා කුමාරා නිප්පාතිතාති ඝාතාපෙය්යුම්පි මං. ඉමෙ හි නාම සක්යකුමාරා අගාරස්මා අනගාරියං පබ්බජිස්සන්ති. කිමඞ්ගපනාහන්ති, සො ඛො අහං අය්යපුත්තා භණ්ඩිකං මුඤ්චිත්වා තං භණ්ඩං රුක්ඛෙ ආලග්ගෙත්වා ‘යො පස්සති දින්නඤ්ඤෙව හරතූ’ති වත්වා තතොම්හි පටිනිවත්තො”ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 254,
            "pali": {
                "entries": [
                    {
                        "type": "paragraph",
                        "text": "“සුට්ඨු භණෙ උපාලි, අකාසි යං න නිවත්තො. චණ්ඩා ඛො සාකියා. ඉමිනා කුමාරා නිප්පාතිතාති ඝාතාපෙය්යුම්පි තන්ති”."
                    },
                    {
                        "type": "paragraph",
                        "text": "5. අථ ඛො සක්යකුමාරා උපාලිං කප්පකං ආදාය යෙන භගවා තෙනුපසඞ්කමිංසු, උපසඞ්කමිත්වා භගවන්තං අභිවාදෙත්වා එකමන්තං නිසීදිංසු. එකමන්තං නිසින්නා ඛො තෙ සක්යකුමාරා භගවන්තං එතදවොචුං: “මයං භන්තෙ සාකියා නාම මානස්සිනො. අයං භන්තෙ උපාලි කප්පකො අම්හාකං දීඝරත්තං පරිචාරකො. ඉමං භගවා පඨමං පබ්බාජෙතු. ඉමස්ස මයං අභිවාදනං පච්චුට්ඨානං අඤ්ජලිකම්මං සාමීචිකම්මං කරිස්සාම. එවං අම්හාකං සාකියානං සාකියමානො නිම්මානීයිස්සතී”ති{1}."
                    },
                    {
                        "type": "paragraph",
                        "text": "අථ ඛො භගවා උපාලිං කප්පකං පඨමං පබ්බාජෙසි, පච්ඡා තෙ සක්යකුමාරෙ. අථ ඛො ආයස්මා භද්දියො තෙනෙව අන්තරවස්සෙන තිස්සො විජ්ජා සච්ඡාකාසි. ආයස්මා අනුරුද්ධො දිබ්බචක්ඛුං උප්පාදෙසි. ආයස්මා ආනන්දො සොතාපත්තිඵලං සච්ඡාකාසි. දෙවදත්තො පොථුජ්ජනිකං ඉද්ධිං අභිනිප්ඵාදෙසි."
                    },
                    {
                        "type": "paragraph",
                        "text": "තෙන ඛො පන සමයෙන ආයස්මා භද්දියො අරඤ්ඤගතොපි රුක්ඛමූලගතොපි සුඤ්ඤාගාරගතොපි අභික්ඛණං උදානං උදානෙසි ‘අහො සුඛං අහො සුඛන්ති’. අථ ඛො සම්බහුලා භික්ඛූ යෙන භගවා තෙනුපසඞ්කමිංසු. උපසඞ්කමිත්වා භගවන්තං අභිවාදෙත්වා එකමන්තං නිසීදිංසු. එකමන්තං නිසින්නා ඛො තෙ භික්ඛූ භගවන්තං එතදවොචුං: – “ආයස්මා භන්තෙ භද්දියො අරඤ්ඤගතොපි රුක්ඛමූලගතොපි සුඤ්ඤාගාරගතොපි අභික්ඛණං උදානං උදානෙති ‘අහො සුඛං අහො සුඛන්ති’. නිස්සංසයං ඛො භන්තෙ ආයස්මා භද්දියො අනභිරතො ව බ්රහ්මචරියං චරති. තඤ්ඤෙව වා පුරිමං රජ්ජසුඛං සමනුස්සරන්තො අරඤ්ඤගතො පි රුක්ඛමූලගතො පි සුඤ්ඤාගාරගතො පි අභික්ඛණං උදානං උදානෙති ‘අහො සුඛං අහො සුඛන්ති”."
                    },
                    {
                        "type": "paragraph",
                        "text": "6. අථ ඛො භගවා අඤ්ඤතරං භික්ඛුං ආමන්තෙසි: “එහි ත්වං භික්ඛු මම වචනෙන භද්දියං භික්ඛුං ආමන්තෙහි: ‘සත්ථා තං ආවුසො භද්දිය ආමන්තෙතීති”. “එවං භන්තෙ”ති ඛො සො භික්ඛු භගවතො පටිස්සුත්වා යෙනායස්මා භද්දියො තෙනුපසඞ්කමි. උපසඞ්කමිත්වා ආයස්මන්තං භද්දියං එතදවොච: ‘සත්ථා තං ආවුසො භද්දිය ආමන්තෙතී’ති."
                    }
                ],
                "footnotes": [
                    {
                        "type": "footnote",
                        "text": "1. නිම්මාදයිස්සති-සීමු."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 256,
            "pali": {
                "entries": [
                    {
                        "type": "paragraph",
                        "text": "“එවමාවුසො”ති ඛො ආයස්මා භද්දියො තස්ස භික්ඛුනො පටිස්සුත්වා යෙන භගවා තෙනුපසඞ්කමි. උපසඞ්කමිත්වා භගවන්තං අභිවාදෙත්වා එකමන්තං නිසීදි. එකමන්තං නිසින්නං ඛො ආයස්මන්තං භද්දියං භගවා එතදවොච: “සච්චං කිර ත්වං භද්දිය අරඤ්ඤගතො පි රුක්ඛමූලගතො පි සුඤ්ඤාගාරගතො පි අභික්ඛණං උදානං උදානෙසි අහො සුඛං අහො සුඛන්ති.”"
                    },
                    {
                        "type": "paragraph",
                        "text": "“එවං භන්තෙ”ති."
                    },
                    {
                        "type": "paragraph",
                        "text": "“කිං පන ත්වං භද්දිය අත්ථවසං සම්පස්සමානො අරඤ්ඤගතො පි රුක්ඛමූලගතො පි සුඤ්ඤාගාරගතො පි අභික්ඛණං උදානං උදානෙසි අහො සුඛං අහො සුඛන්ති.”"
                    },
                    {
                        "type": "paragraph",
                        "text": "“පුබ්බෙ මෙ භන්තෙ රඤ්ඤො සතොපි අන්තොපි අන්තෙපුරෙ රක්ඛා සුසංවිහිතා හොති. බහිපි අන්තෙපුරෙ රක්ඛා සුසංවිහිතා හොති. අන්තොපි නගරෙ රක්ඛා සුසංවිහිතා හොති. බහිපි නගරෙ රක්ඛා සුසංවිහිතා හොති. අන්තොපි ජනපදෙ රක්ඛා සුසංවිහිතා හොති. බහිපි ජනපදෙ රක්ඛා සුසංවිහිතා හොති. සො ඛො අහං භන්තෙ එවං රක්ඛිතොපි ගොපිතොපි සන්තො භීතො උබ්බිග්ගො උස්සඞ්කී උත්රසෙතා විහරාමි. එතරහි ඛො පනාහං භන්තෙ එකො අරඤ්ඤගතො’ පි රුක්ඛමූලගතො’ පි සුඤ්ඤාගාරගතො’ පි අභීතො අනුබ්බිග්ගො අනුස්සඞ්කී අනුත්රස්තො අප්පොස්සුක්කො පන්නලොමො පරදවුත්තො{1} මිගභූතෙන චෙතසා විහරාමි. ඉමම්පි{2} ඛො අහං භන්තෙ අත්ථවසං සම්පස්සමානො අරඤ්ඤගතොපි රුක්ඛමූලගතොපි සුඤ්ඤාගාරගතොපි අභික්ඛණං උදානං උදානෙමි ‘අහො සුඛං අහො සුඛන්ති”."
                    },
                    {
                        "type": "paragraph",
                        "text": "අථ ඛො භගවා එතමත්ථං විදිත්වා තායං වෙලායං ඉමං උදානං උදානෙසි:"
                    },
                    {
                        "type": "gatha",
                        "text": "යස්සන්තරතො න සන්ති කොපා\nඉති භවාභවතඤ්ච වීතිවත්තො\nතං විගතභයං සුඛිං අසොකං\nදෙවා නානුභවන්ති දස්සනායාති.",
                        "level": 1
                    },
                    {
                        "type": "paragraph",
                        "text": "7. අථ ඛො භගවා අනුපියායං යථාභිරන්තං විහරිත්වා යෙන කොසම්බී තදවසරි. තත්ර සුදං භගවා කොසම්බියං විහරති ඝොසිතාරාමෙ. අථ ඛො දෙවදත්තස්ස රහොගතස්ස පටිසල්ලීනස්ස එවං චෙතසො පරිවිතක්කො උදපාදි: “කිං නු ඛො අහං පසාදෙය්යං යස්මිං මෙ පසන්නෙ බහුලාභසක්කාරො උප්පජ්ජෙය්යා”ති."
                    }
                ],
                "footnotes": [
                    {
                        "type": "footnote",
                        "text": "1. පරදත්ත වුත්තො - මඡසං."
                    },
                    {
                        "type": "footnote",
                        "text": "2. ඉමංඛො - න. ම."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 258,
            "pali": {
                "entries": [
                    {
                        "type": "paragraph",
                        "text": "අථ ඛො දෙවදත්තස්ස එතදහොසි: “අයං ඛො අජාතසත්තු කුමාරො තරුණො චෙව ආයතිං භද්දො ච, යන්නූනාහං අජාතසත්තුං කුමාරං පසාදෙය්යං. තස්මිං මෙ පසන්නෙ බහුලාභසක්කාරො උප්පජ්ජිස්සතී”ති."
                    },
                    {
                        "type": "paragraph",
                        "text": "අථ ඛො දෙවදත්තො සෙනාසනං සංසාමෙත්වා පත්තචීවරමාදාය යෙන රාජගහං තෙන පක්කාමි. අනුපුබ්බෙන යෙන රාජගහං තදවසරි. අථ ඛො දෙවදත්තො සකවණ්ණං පටිසංහරිත්වා කුමාරකවණ්ණං අභිනිම්මිනිත්වා අහිමෙඛලිකාය අජාතසත්තුස්ස කුමාරස්ස උච්ඡඞ්ගෙ පාතුරහොසි. අථ ඛො අජාතසත්තු කුමාරො භීතො අහොසි උබ්බිග්ගො උස්සඞ්කී උත්රස්තො. අථ ඛො දෙවදත්තො අජාතසත්තුං කුමාරං එතදවොච: “භායසි මං ත්වං කුමාරාති”."
                    },
                    {
                        "type": "paragraph",
                        "text": "“ආම භායාමි. කොසි ත්වන්ති”."
                    },
                    {
                        "type": "paragraph",
                        "text": "“අහං දෙවදත්තො”ති."
                    },
                    {
                        "type": "paragraph",
                        "text": "“සචෙ ඛො ත්වං භන්තෙ අය්යො දෙවදත්තො, ඉඞ්ඝ සකෙනෙ ව වණ්ණෙන පාතුභවස්සූ”ති."
                    },
                    {
                        "type": "paragraph",
                        "text": "8. අථ ඛො දෙවදත්තො කුමාරකවණ්ණං පටිසංහරිත්වා සඞ්ඝාටිපත්තචීවරධරො අජාතසත්තුස්ස කුමාරස්ස පුරතො අට්ඨාසි. අථ ඛො අජාතසත්තු කුමාරො දෙවදත්තස්ස ඉමිනා ඉද්ධිපාටිහාරියෙන අභිප්පසන්නො පඤ්චහි රථසතෙහි සායං පාතං උපට්ඨානං ගච්ඡති. පඤ්ච ච ථාලිපාකසතානි භත්තාභිහාරො අභිහරීයති."
                    },
                    {
                        "type": "paragraph",
                        "text": "අථ ඛො දෙවදත්තස්ස ලාභසක්කාරසිලොකෙන අභිභූතස්ස පරියාදින්නචිත්තස්ස එවරූපං ඉච්ඡාගතං උප්පජ්ජි ‘අහං භික්ඛුසඞ්ඝං පරිහරිස්සාමී’ති සහ චිත්තුප්පාදා’ව දෙවදත්තො තස්සා ඉද්ධියා පරිහායි."
                    },
                    {
                        "type": "paragraph",
                        "text": "තෙන ඛො පන සමයෙන කකුධො නාම කොළියපුත්තො ආයස්මතො මහාමොග්ගල්ලානස්ස උපට්ඨාකො අධුනා කාලකතො අඤ්ඤතරං මනොමයං කායං උපපන්නො. තස්ස එවරූපො අත්තභාවපටිලාභො හොති සෙය්යථාපි නාම ද්වෙ වා තීණි වා මාගධකානි ගාමක්ඛෙත්තානි. සො තෙන අත්තභාවප්පටිලාභෙන නෙව අත්තානං න පරං ව්යාබාධෙති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 260,
            "pali": {
                "entries": [
                    {
                        "type": "paragraph",
                        "text": "අථ ඛො කකුධො දෙවපුත්තො යෙනායස්මා මහාමොග්ගල්ලානො තෙනුපසඞ්කමි උපසඞ්කමිත්වා ආයස්මන්තං මහාමොග්ගල්ලානං අභිවාදෙත්වා එකමන්තං අට්ඨාසි, එකමන්තං ඨිතො ඛො කකුධො දෙවපුත්තො ආයස්මන්තං මහාමොග්ගල්ලානං එතදවොච: දෙවදත්තස්ස භන්තෙ ලාභසක්කාරසිලොකෙන අභිභූතස්ස පරියාදින්නචිත්තස්ස එවරූපං ඉච්ඡාගතං උප්පජ්ජි ‘අහං භික්ඛුසඞ්ඝං පරිහරිස්සාමී’ති. සහ චිත්තුප්පාදාව භන්තෙ දෙවදත්තො තස්සා ඉද්ධියා පරිහීනො’ති. ඉදමවොච කකුධො දෙවපුත්තො. ඉදං වත්වා ආයස්මන්තං මහාමොග්ගල්ලානං අභිවාදෙත්වා පදක්ඛිණං කත්වා තත්ථෙව අන්තරධායි."
                    },
                    {
                        "type": "paragraph",
                        "text": "9. අථ ඛො ආයස්මා මහාමොග්ගල්ලානො යෙන භගවා තෙනුපසඞ්කමි. උපසඞ්කමිත්වා භගවන්තං අභිවාදෙත්වා එකමන්තං නිසීදි. එකමන්තං නිසින්නො ඛො ආයස්මා මහාමොග්ගල්ලානො භගවන්තං එතදවොච: කකුධො නාම භන්තෙ කොළියපුත්තො මම උපට්ඨාකො අධුනා කාලකතො අඤ්ඤතරං මනොමයං කායං උපපන්නො. තස්ස එවරූපො අත්තභාවපටිලාභො සෙය්යථාපි නාම ද්වෙ වා තීණි වා මාගධකානි ගාමක්ඛෙත්තානි, සො තෙන අත්තභාවපටිලාභෙන නෙව අත්තානං න පරං ව්යාබාධෙති. අථ ඛො භන්තෙ කකුධො දෙවපුත්තො යෙනාහං තෙනුපසඞ්කමි. උපසඞ්කමිත්වා මං අභිවාදෙත්වා එකමන්තං අට්ඨාසි. එකමන්තං ඨිතො ඛො භන්තෙ කකුධො දෙවපුත්තො මං එතදවො: දෙවදත්තස්ස භන්තෙ ලාභසක්කාරසිලොකෙන අභිභූතස්ස පරියාදින්නචිත්තස්ස එවරූපං ඉච්ඡාගතං උප්පජ්ජි: අහං භික්ඛුසඞ්ඝං පරිහරිස්සාමීති. සහ චිත්තුප්පාදාව භන්තෙ දෙවදත්තො තස්සා ඉද්ධියා පරිහීනොති. ඉදමවොච භන්තෙ කකුධො දෙවපුත්තො. ඉදං වත්වා මං අභිවාදෙත්වා පදක්ඛිණං කත්වා තත්ථෙව අන්තරධායීති."
                    },
                    {
                        "type": "paragraph",
                        "text": "“කිං පන තෙ මොග්ගල්ලාන කකුධො දෙවපුත්තො චෙතසා චෙතො පරිච්ච විදිතො යං කිඤ්චි කකුධො දෙවපුත්තො භාසති ‘සබ්බන්තං තථෙව හොති නො අඤ්ඤථා’ති”ති."
                    },
                    {
                        "type": "paragraph",
                        "text": "“චෙතසා චෙතො පරිච්ච විදිතො ච මෙ භන්තෙ කකුධො දෙවපුත්තො යං කිඤ්චි කකුධො දෙවපුත්තො භාසති සබ්බන්තං තථෙව හොති, නො අඤ්ඤථා”ති."
                    },
                    {
                        "type": "paragraph",
                        "text": "“රක්ඛස්සෙතං මොග්ගල්ලාන වාචං රක්ඛස්සෙතං මොග්ගල්ලාන වාචං. ඉදානි සො මොඝපුරිසො අත්තනා ව අත්තානං පාතුකරිස්සතී”ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 262,
            "pali": {
                "entries": [
                    {
                        "type": "paragraph",
                        "text": "10. “පඤ්චිමෙ මොග්ගල්ලාන සත්ථාරො සන්තො සංවිජ්ජමානා ලොකස්මිං. කතමෙ පඤ්ච;"
                    },
                    {
                        "type": "paragraph",
                        "text": "ඉධ මොග්ගල්ලාන එකච්චො සත්ථා අපරිසුද්ධසීලො සමානො පරිසුද්ධසීලොම්හීති පටිජානාති පරිසුද්ධං මෙ සීලං පරියොදාතං අසඞ්කිලිට්ඨන්ති. තමෙනං සාවකා එවං ජානන්ති: අයං ඛො භවං සත්ථා අපරිසුද්ධසීලො සමානො පරිසුද්ධසීලොම්හීති පටිජානාති, පරිසුද්ධං මෙ සීලං පරියොදාතං අසඞ්කිලිට්ඨන්ති. මයං චෙව ඛො පන ගිහීනං ආරොචෙය්යාම, නාස්සස්ස මනාපං. යං ඛො පනස්ස අමනාපං කථං නං මයං තෙන සමුදාචරෙය්යාම සම්මන්නති ඛො පන චීවරපිණ්ඩපාතසෙනාසනගිලානපච්චයභෙසජ්ජපරික්ඛාරෙන. යං තුමො කරිස්සති තුමොව තෙන පඤ්ඤායිස්සතීති.{1}"
                    },
                    {
                        "type": "paragraph",
                        "text": "එවරූපං ඛො මොග්ගල්ලාන සත්ථාරං සාවකා සීලතො රක්ඛන්ති. එවරූපො ච පන සත්ථා සාවකෙහි සීලතො රක්ඛං පච්චාසීසති.{2}"
                    },
                    {
                        "type": "paragraph",
                        "text": "පුන ච පරං මොග්ගල්ලාන ඉධෙකච්චො සත්ථා අපරිසුද්ධාජීවො සමානො ‘පරිසුද්ධාජීවොම්හී’ති පටිජානාති ‘පරිසුද්ධො මෙ ආජීවො පරියොදාතො අසංකිලිට්ඨො’ති. තමෙනං සාවකා එවං ජානන්ති; අයං ඛො භවං සත්ථා අපරිසුද්ධාජීවො සමානො පරිසුද්ධාජීවොම්හීති පටිජානාති පරිසුද්ධො මෙ ආජීවො පරියොදාතො අසඞ්කිලිට්ඨො’ති. මයං චෙව ඛො පන ගිහීනං ආරොචෙය්යාම නාස්සස්ස මනාපං යං ඛො පනස්ස අමනාපං කථං න මයං තෙන සමුදාචරෙය්යාම? සම්මන්නති ඛො පන චීවරපිණ්ඩපාතසෙනාසනගිලානපච්චයභෙසජ්ජපරික්ඛාරෙන. යං තුමො කරිස්සති තුමො ව තෙන පඤ්ඤායිස්සතීති."
                    },
                    {
                        "type": "paragraph",
                        "text": "එවරූපං ඛො මොග්ගල්ලාන සත්ථාරං සාවකා ආජීවතො රක්ඛන්ති. එවරූපො ච පන සත්ථා සාවකෙහි ආජීවතො රක්ඛං පච්චාසිංසති."
                    },
                    {
                        "type": "paragraph",
                        "text": "පුන ච පරං මොග්ගල්ලාන ඉධෙකච්චො සත්ථා අපරිසුද්ධධම්මදෙසනො සමානො ‘පරිසුද්ධධම්මදෙසනොම්හී’ති පටිජානාති ‘පරිසුද්ධා මෙ ධම්මදෙසනා පරියොදාතා අසඞ්කිලිට්ඨා’ති. තමෙනං සාවකා එවං ජානන්ති: අයං ඛො භවං සත්ථා අපරිසුද්ධධම්මදෙසනො සමානො පරිසුද්ධධම්මදෙසනොම්හීති පටිජානාති පරිසුද්ධා මෙ ධම්මදෙසනා පරියොදාතා අසඞ්කිලිට්ඨා’ති ච. මයං චෙව ඛො පන ගිහීනං ආරොචෙය්යාම නාස්සස්ස මනාපං,"
                    }
                ],
                "footnotes": [
                    {
                        "type": "footnote",
                        "text": "1. නං - මඡසං."
                    },
                    {
                        "type": "footnote",
                        "text": "2. පච්චාසීසති - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 264,
            "pali": {
                "entries": [
                    {
                        "type": "paragraph",
                        "text": "යං ඛො පනස්ස අමනාපං කථං නං මයං තෙන සමුදාචරෙය්යාම සම්මන්නති ඛො පන චීවරපිණ්ඩපාතසෙනාසනගිලානපච්චයභෙසජ්ජපරික්ඛාරෙන යං තුමො කරිස්සති තුමො’ව තෙන පඤ්ඤායිස්සතී’ති."
                    },
                    {
                        "type": "paragraph",
                        "text": "එවරූපං ඛො මොග්ගල්ලාන සත්ථාරං සාවකා ධම්මදෙසනතො රක්ඛන්ති. එවරූපො ච පන සත්ථා සාවකෙහි ධම්මදෙසනතො රක්ඛං පච්චාසිංසති."
                    },
                    {
                        "type": "paragraph",
                        "text": "පුන ච පරං මොග්ගල්ලාන ඉධෙකච්චො සත්ථා අපරිසුද්ධවෙය්යාකරණො සමානො පරිසුද්ධවෙය්යාකරණොම්හීති පටිජානාති පරිසුද්ධං මෙ වෙය්යාකරණං පරියොදාතං අසඞ්කිලිට්ඨන්ති. තමෙනං සාවකා එවං ජානන්ති: “අයං ඛො භවං සත්ථා අපරිසුද්ධවෙය්යාකරණො සමානො පරිසුද්ධවෙය්යාකරණොම්හීති පටිජානාති පරිසුද්ධං මෙ වෙය්යාකරණං පරියොදාතං අසඞ්කිලිට්ඨන්ති. මයං චෙව ඛො පන ගිහීනං ආරොචෙය්යාම නාස්සස්ස මනාපං. යං ඛො පනස්ස අමනාපං කථං නං මයං තෙන සමුදාචරෙය්යාම, සම්මන්නති ඛො පන චීවරපිණ්ඩපාතසෙනාසනගිලානපච්චයභෙසජ්ජපරික්ඛාරෙන. යං තුමො කරිස්සති තුමො’ව තෙන පඤ්ඤායිස්සතී”ති."
                    },
                    {
                        "type": "paragraph",
                        "text": "එවරූපං ඛො මොග්ගල්ලාන සත්ථාරං සාවකා වෙය්යාකරණතො රක්ඛන්ති. එවරූපො ච පන සත්ථා සාවකෙහි වෙය්යාකරණතො රක්ඛං පච්චාසිංසති."
                    },
                    {
                        "type": "paragraph",
                        "text": "පුන ච පරං මොග්ගල්ලාන ඉධෙකච්චො සත්ථා අපරිසුද්ධඤාණදස්සනො සමානො පරිසුද්ධඤාණදස්සනොම්හීති පටිජානාති පරිසුද්ධං මෙ ඤාණදස්සනං පරියොදාතං අසඞ්කිලිට්ඨන්ති. තමෙනං සාවකා එවං ජානන්ති: අයං ඛො භවං සත්ථා අපරිසුද්ධඤාණදස්සනො සමානො පරිසුද්ධඤාණදස්සනොම්හීති පටිජානාති, පරිසුද්ධං මෙ ඤාණදස්සනං පරියොදාතං අසඞ්කිලිට්ඨන්ති. මයං චෙව ඛො පන ගිහීනං ආරොචෙය්යාම නාස්සස්ස මනාපං. යං ඛො පනස්ස අමනාපං කථං නං මයං තෙන සමුදාචරෙය්යාම, සම්මන්නති ඛො පන චීවරපිණ්ඩපාතසෙනාසනගිලානපච්චයභෙසජ්ජපරික්ඛාරෙන. යං තුමො කරිස්සති තුමො’ව තෙන පඤ්ඤායිස්සතී’ති."
                    },
                    {
                        "type": "paragraph",
                        "text": "එවරූපං ඛො මොග්ගල්ලාන සත්ථාරං සාවකා ඤාණදස්සනතො රක්ඛන්ති. එවරූපො ච පන සත්ථා සාවකෙහි ඤාණදස්සනතො රක්ඛං පච්චාසිංසතීති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 266,
            "pali": {
                "entries": [
                    {
                        "type": "paragraph",
                        "text": "ඉමෙ ඛො මොග්ගල්ලාන පඤ්ච සත්ථාරො සන්තො සංවිජ්ජමානා ලොකස්මිං."
                    },
                    {
                        "type": "paragraph",
                        "text": "අහං ඛො පන මොග්ගල්ලාන පරිසුද්ධසීලො සමානො පරිසුද්ධසීලොම්හීති පටිජානාමි පරිසුද්ධං මෙ සීලං පරියොදාතං අසඞ්කිලිට්ඨන්ති. න ච මං සාවකා සීලතො රක්ඛන්ති. න චාහං සාවකෙහි සීලතො රක්ඛං පච්චාසිංසාමි."
                    },
                    {
                        "type": "paragraph",
                        "text": "පරිසුද්ධාජීවො සමානො “පරිසුද්ධාජීවොම්හීති පටිජානාමි පරිසුද්ධො මෙ ආජීවො පරියොදාතො අසඞ්කිලිට්ඨො”ති. න ච මං සාවකා ආජීවතො රක්ඛන්ති. න චාහං සාවකෙහි ආජීවතො රක්ඛං පච්චාසිංසාමි."
                    },
                    {
                        "type": "paragraph",
                        "text": "පරිසුද්ධධම්මදෙසනො සමානො පරිසුද්ධධම්මදෙසනොම්හීති පටිජානාමි පරිසුද්ධා මෙ ධම්මදෙසනා පරියොදාතා අසඞ්කිලිට්ඨාති. න ච මං සාවකා ධම්මදෙසනතො රක්ඛන්ති. න චාහං සාවකෙහි ධම්මදෙසනතො රක්ඛං පච්චාසිංසාමි."
                    },
                    {
                        "type": "paragraph",
                        "text": "පරිසුද්ධවෙය්යාකරණො සමානො පරිසුද්ධවෙය්යාකරණොම්හීති පටිජානාමි පරිසුද්ධං මෙ වෙය්යාකරණං පරියොදාතං අසඞ්කිලිට්ඨන්ති. න ච මං සාවකා වෙය්යාකරණතො රක්ඛන්ති. න චාහං සාවකෙහි වෙය්යාකරණතො රක්ඛං පච්චාසිංසාමි."
                    },
                    {
                        "type": "paragraph",
                        "text": "පරිසුද්ධඤාණදස්සනො සමානො පරිසුද්ධඤාණදස්සනොම්හීති. පටිජානාමි පරිසුද්ධං මෙ ඤාණදස්සනං පරියොදාතං අසඞ්කිලිට්ඨන්ති. න ච මං සාවකා ඤාණදස්සනතො රක්ඛන්ති, න ‘චාහං සාවකෙහි’ රක්ඛං පච්චාසිංසාමීති."
                    },
                    {
                        "type": "paragraph",
                        "text": "**11**. අථ ඛො භගවා කොසම්බියං යථාභිරන්තං විහරිත්වා යෙන රාජගහං තෙන චාරිකං පක්කාමි. අනුපුබ්බෙන චාරිකං චරමානො යෙන රාජගහං තදවසරි."
                    },
                    {
                        "type": "paragraph",
                        "text": "තත්ර සුදං භගවා රාජගහෙ විහරති වෙළුවනෙ කලන්දකනිවාපෙ."
                    },
                    {
                        "type": "paragraph",
                        "text": "අථ ඛො සම්බහුලා භික්ඛූ යෙන භගවා තෙනුපසඞ්කමිංසු. උපසඞ්කමිත්වා භගවන්තං අභිවාදෙත්වා එකමන්තං නිසීදිංසු. එකමන්තං නිසින්නා ඛො තෙ භික්ඛූ භගවන්තං එතදවොචුං: “දෙවදත්තස්ස භන්තෙ අජාතසත්තු කුමාරො පඤ්චහි රථසතෙහි සායං පාතං උපට්ඨානං ගච්ඡති, පඤ්ච ච ථාලිපාකසතානි භත්තාභිහාරො අභිහරීයතී”ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 268,
            "pali": {
                "entries": [
                    {
                        "type": "paragraph",
                        "text": "“මා භික්ඛවෙ දෙවදත්තස්ස ලාභසක්කාරසිලොකං පිහයිත්ථ, යාවකීවඤ්ච භික්ඛවෙ දෙවදත්තස්ස අජාතසත්තු කුමාරො පඤ්චහි රථසතෙහි සායං පාතං උපට්ඨානං ගමිස්සති, පඤ්ච ච ථාලිපාකසතානි භත්තාභිහාරො අභිහරීයිස්සති. හානි යෙව භික්ඛවෙ දෙවදත්තස්ස පාටිකඞ්ඛා කුසලෙසු ධම්මෙසු නො වුද්ධි."
                    },
                    {
                        "type": "paragraph",
                        "text": "සෙය්යථාපි භික්ඛවෙ චණ්ඩස්ස කුක්කුරස්ස නාසාය පිත්තං භින්දෙය්යුං. එවං හි සො භික්ඛවෙ කුක්කුරො භිය්යොසොමත්තාය චණ්ඩතරො අස්ස. එවමෙව ඛො භික්ඛවෙ යාවකීවඤ්ච දෙවදත්තස්ස අජාතසත්තුකුමාරො පඤ්චහි රථසතෙහි සායං පාතං උපට්ඨානං ගමිස්සති, පඤ්ච ච ථාලිපාකසතානි භත්තාභිහාරො අභිහරීයිස්සති, හානියෙව භික්ඛවෙ දෙවදත්තස්ස පාටිකඞ්ඛා කුසලෙසු ධම්මෙසු නො වුද්ධි. අත්තවධාය භික්ඛවෙ දෙවදත්තස්ස ලාභසක්කාරසිලොකො උදපාදි, පරාභවාය දෙවදත්තස්ස ලාභසක්කාරසිලොකො උදපාදි. සෙය්යථාපි භික්ඛවෙ කදලී අත්තවධාය ඵලං දෙති. පරාභවාය ඵලං දෙති. එවමෙව ඛො භික්ඛවෙ අත්තවධාය දෙවදත්තස්ස ලාභසක්කාරසිලොකො උදපාදි."
                    },
                    {
                        "type": "paragraph",
                        "text": "සෙය්යථාපි භික්ඛවෙ වෙළු අත්තවධාය ඵලං දෙති, පරාභවාය ඵලං දෙති, එවමෙව ඛො භික්ඛවෙඅත්තවධාය දෙවදත්තස්ස ලාභසක්කාරසිලොකො උදපාදි, පරාභවාය දෙවදත්තස්ස ලාභසක්කාරසිලොකො උදපාදි."
                    },
                    {
                        "type": "paragraph",
                        "text": "සෙය්යථාපි භික්ඛවෙ නළො අත්තවධාය ඵලං දෙති, පරාභවාය ඵලං දෙති, එවමෙව ඛො භික්ඛවෙ අත්තවධාය දෙවදත්තස්ස ලාභසක්කාරසිලොකො උදපාදි, පරාභවාය දෙවදත්තස්ස ලාභසක්කාරසිලොකො උදපාදි."
                    },
                    {
                        "type": "paragraph",
                        "text": "සෙය්යථාපි භික්ඛවෙ අස්සතරී අත්තවධාය ගබ්භං ගණ්හාති, පරාභවාය ගබ්භං ගණ්හාති. එවමෙව ඛො භික්ඛවෙ අත්තවධාය දෙවදත්තස්ස ලාභසක්කාරසිලොකො උදපාදි, පරාභවාය දෙවදත්තස්ස ලාභසක්කාරසිලොකො උදපාදී’ති."
                    },
                    {
                        "type": "paragraph",
                        "text": "ඵලං වෙ කදලිං හන්ති ඵලං වෙළුං ඵලං නළං,\nසක්කාරො කාපුරිසං හන්ති ගබ්භො අස්සතරිං යථාති."
                    },
                    {
                        "type": "centered",
                        "text": "පඨමක භාණවාරං",
                        "level": 1
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 270,
            "pali": {
                "entries": [
                    {
                        "type": "paragraph",
                        "text": "12. තෙන ඛො පන සමයෙන භගවා මහතියා පරිසාය පරිවුතො ධම්මං දෙසෙන්තො නිසින්නො හොති සරාජිකාය. අථ ඛො දෙවදත්තො උට්ඨායාසනා එකංසං උත්තරාසඞ්ගං කරිත්වා යෙන භගවා තෙනඤ්ජලිං පණාමෙත්වා භගවන්තං එතදවොච:"
                    },
                    {
                        "type": "paragraph",
                        "text": "‘ජිණ්ණො’දානි භන්තෙ භගවා වුද්ධො මහල්ලකො අද්ධගතො වයො අනුප්පත්තො. අප්පොස්සුක්කො’ දානි භන්තෙ භගවා දිට්ඨධම්මසුඛවිහාරං අනුයුත්තො විහරතු මමං භික්ඛුසඞ්ඝං නිස්සජ්ජතු, අහං භික්ඛුසඞ්ඝං පරිහරිස්සාමී”ති."
                    },
                    {
                        "type": "paragraph",
                        "text": "“අලං දෙවදත්ත, මා තෙ රුච්චි භික්ඛුසඞ්ඝං පරිහරිතුන්ති”."
                    },
                    {
                        "type": "paragraph",
                        "text": "දුතියම්පි ඛො දෙවදත්තො -පෙ- තතියම්පි ඛො දෙවදත්තො භගවන්තං එතදවොච: ‘ජිණ්ණො’දානි භන්තෙ, භගවා වුද්ධො මහල්ලකො අද්ධගතො වයො අනුප්පත්තො. අප්පොස්සුක්කො’දානි භන්තෙ භගවා දිට්ඨධම්මසුඛවිහාරං අනුයුත්තො විහරතු, මමං භික්ඛුසඞ්ඝං නිස්සජ්ජතු. අහං භික්ඛුසඞ්ඝං පරිහරිස්සාමී”ති."
                    },
                    {
                        "type": "paragraph",
                        "text": "“සාරිපුත්ත මොග්ගල්ලානානම්පි ඛො අහං දෙවදත්ත භික්ඛුසඞ්ඝං න නිස්සජ්ජෙය්යං, කිම්පන තුය්හං ඡවස්ස ඛෙළාසකස්සා”ති."
                    },
                    {
                        "type": "paragraph",
                        "text": "අථ ඛො දෙවදත්තො “සරාජිකාය මං භගවා පරිසාය, ඛෙළාසකවාදෙන අපසාදෙති. සාරිපුත්තමොග්ගල්ලානෙ ව උක්කංසතී”ති කුපිතො අනත්තමනො භගවන්තං අභිවාදෙත්වා පදක්ඛිණං කත්වා පක්කාමි."
                    },
                    {
                        "type": "paragraph",
                        "text": "අයං චරහි දෙවදත්තස්ස භගවති පඨමො ආඝාතො අහොසි."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 272,
            "pali": {
                "entries": [
                    {
                        "type": "paragraph",
                        "text": "13. අථ ඛො භගවා භික්ඛූ ආමන්තෙසි: තෙන හි භික්ඛවෙ සඞ්ඝො දෙවදත්තස්ස රාජගහෙ පකාසනීයකම්මං කරොතු: පුබ්බෙ දෙවදත්තස්ස අඤ්ඤා පකති අහොසි. ඉදානි අඤ්ඤා පකති. යං දෙවදත්තො කරෙය්ය කායෙන වාචාය’ න තෙන බුද්ධො වා ධම්මො වා සඞ්ඝො වා දට්ඨබ්බො. දෙවදත්තො’ව තෙන දට්ඨබ්බොති."
                    },
                    {
                        "type": "paragraph",
                        "text": "“එවඤ්ච පන භික්ඛවෙ කාතබ්බං. ව්යත්තෙන භික්ඛුනා පටිබලෙන සඞ්ඝො ඤාපෙතබ්බො:"
                    },
                    {
                        "type": "paragraph",
                        "text": "සුණාතු මෙ භන්තෙ සඞ්ඝො. යදි සඞ්ඝස්ස පත්තකල්ලං සඞ්ඝො දෙවදත්තස්ස රාජගහෙ පකාසනීයකම්මං කරෙය්ය: පුබ්බෙ දෙවදත්තස්ස අඤ්ඤා පකති අහොසි. ඉදානි අඤ්ඤා පකති. යං දෙවදත්තො කරෙය්ය කායෙන වාචාය, න තෙන බුද්ධො වා ධම්මො වා සඞ්ඝො වා දට්ඨබ්බො. දෙවදත්තො’ව තෙන දට්ඨබ්බොති. **එසා ඤත්ති.**"
                    },
                    {
                        "type": "paragraph",
                        "text": "සුණාතු මෙ භන්තෙ සඞ්ඝො දෙවදත්තස්ස රාජගහෙ පකාසනීයකම්මං කරොති: පුබ්බෙ දෙවදත්තස්ස අඤ්ඤා පකති අහොසි. ඉදානි අඤ්ඤා පකති. යං දෙවදත්තො කරෙය්ය කායෙන වාචාය න තෙන බුද්ධො වා ධම්මො වා සඞ්ඝො වා දට්ඨබ්බො, දෙවදත්තො’ව තෙන දට්ඨබ්බොති. යස්සායස්මතො ඛමති දෙවදත්තස්ස රාජගහෙ පකාසනීයස්ස කම්මස්ස කරණං පුබ්බෙ දෙවදත්තස්ස අඤ්ඤා පකති අහොසි ඉදානි අඤ්ඤා පකති. යං දෙවදත්තො කරෙය්ය කායෙන වාචාය න තෙන බුද්ධො වා ධම්මො වා සඞ්ඝො වා දට්ඨබ්බො. දෙවදත්තො’ව තෙන දට්ඨබ්බොති, සො තුණ්හස්ස යස්ස නක්ඛමති සො භාසෙය්ය."
                    },
                    {
                        "type": "paragraph",
                        "text": "කතං සඞ්ඝෙන දෙවදත්තස්ස රාජගහෙ පකාසනීයකම්මං ‘පුබ්බෙ දෙවදත්තස්ස අඤ්ඤා පකති අහොසි. ඉදානි අඤ්ඤා පකති. යං දෙවදත්තො කරෙය්ය කායෙන වාචාය, න තෙන බුද්ධො වා ධම්මො වා සඞ්ඝො වා දට්ඨබ්බො. දෙවදත්තො ව තෙන දට්ඨබ්බො’ති. ඛමති සඞ්ඝස්ස තස්මා තුණ්හී එවමෙතං ධාරයාමීති."
                    },
                    {
                        "type": "paragraph",
                        "text": "14. අථ ඛො භගවා ආයස්මන්තං සාරිපුත්තං ආමන්තෙසි: “තෙන හි ත්වං සාරිපුත්ත දෙවදත්තං රාජගහෙ පකාසෙහී”ති."
                    },
                    {
                        "type": "paragraph",
                        "text": "“පුබ්බෙ මයා භන්තෙ දෙවදත්තස්ස රාජගහෙ වණ්ණො භාසිතො මහිද්ධිකො ගොධිපුත්තො මහානුභාවො ගොධිපුත්තො”ති. කථාහං දෙවදත්තං රාජගහෙ පකාසෙමී?ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 274,
            "pali": {
                "entries": [
                    {
                        "type": "paragraph",
                        "text": "“නනු තයා සාරිපුත්ත භූතොයෙව දෙවදත්තස්ස රාජගහෙ වණ්ණො භාසිතො මහිද්ධිකො ගොධිපුත්තො මහානුභාවො ගොධිපුත්තො”ති."
                    },
                    {
                        "type": "paragraph",
                        "text": "“එවං භන්තෙ”."
                    },
                    {
                        "type": "paragraph",
                        "text": "“එවමෙව ඛො ත්වං සාරිපුත්ත භූතඤ්ඤෙව දෙවදත්තං රාජගහෙ පකාසෙහී”ති."
                    },
                    {
                        "type": "paragraph",
                        "text": "“එවං භන්තෙ”ති ඛො ආයස්මා සාරිපුත්තො භගවතො පච්චස්සොසි."
                    },
                    {
                        "type": "paragraph",
                        "text": "අථ ඛො භගවා භික්ඛූ ආමන්තෙසි: තෙන හි භික්ඛවෙ සඞ්ඝො සාරිපුත්තං සම්මන්නතු දෙවදත්තං රාජගහෙ පකාසෙතුං: පුබ්බෙ දෙවදත්තස්ස අඤ්ඤා පකති අහොසි. ඉදානි අඤ්ඤා පකති. යං දෙවදත්තො කරෙය්ය කායෙන වාචාය, න තෙන බුද්ධො වා ධම්මො වා සඞ්ඝො වා දට්ඨබ්බො දෙවදත්තො ව තෙන දට්ඨබ්බො’ති. එවඤ්ච පන භික්ඛවෙ සම්මන්නිතබ්බො: පඨමං සාරිපුත්තො යාචිතබ්බො. යාචිත්වා ව්යත්තෙන භික්ඛුනා පටිබලෙන සඞ්ඝො ඤාපෙතබ්බො:"
                    },
                    {
                        "type": "paragraph",
                        "text": "“සුණාතු මෙ භන්තෙ සඞ්ඝො: යදි සඞ්ඝස්ස පත්තකල්ලං සඞ්ඝො ආයස්මන්තං සාරිපුත්තං සම්මන්නෙය්ය දෙවදත්තං රාජගහෙ පකාසෙතුං: පුබ්බෙ දෙවදත්තස්ස අඤ්ඤා පකති -පෙ- තෙන දට්ඨබ්බොති. **එසා ඤත්ති.**"
                    },
                    {
                        "type": "paragraph",
                        "text": "සුණාතු මෙ භන්තෙ සඞ්ඝො: සඞ්ඝො ආයස්මන්තං සාරිපුත්තං සම්මන්නති දෙවදත්තං රාජගහෙ පකාසෙතුං: පුබ්බෙ දෙවදත්තස්ස අඤ්ඤා පකති -පෙ- තෙන දට්ඨබ්බොති. යස්සායස්මතො ඛමති ආයස්මතො සාරිපුත්තස්ස සම්මති දෙවදත්තං රාජගහෙ පකාසෙතුං: පුබ්බෙ දෙවදත්තස්ස අඤ්ඤා පකති -පෙ- තෙන දට්ඨබ්බො’ති සො තුණ්හස්ස. යස්ස නක්ඛමති සො භාසෙය්ය."
                    },
                    {
                        "type": "paragraph",
                        "text": "සම්මතො සඞ්ඝෙන ආයස්මා සාරිපුත්තො දෙවදත්තං රාජගහෙ පකාසෙතුං: පුබ්බෙ දෙවදත්තස්ස අඤ්ඤා පකති අහොසි -පෙ- දෙවදත්තොව තෙන දට්ඨබ්බො’ති. ඛමති සඞ්ඝස්ස. තස්මා තුණ්හී එවමෙතං ධාරයාමී”ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 276,
            "pali": {
                "entries": [
                    {
                        "type": "paragraph",
                        "text": "සම්මතො ච ආයස්මා සාරිපුත්තො සම්බහුලෙහි භික්ඛූහි සද්ධිං රාජගහං පවිසිත්වා දෙවදත්තං රාජගහෙ පකාසෙසි: පුබ්බෙ දෙවදත්තස්ස අඤ්ඤා පකති -පෙ- තෙන දට්ඨබ්බො’ති. තත්ථ යෙ තෙ මනුස්සා අස්සද්ධා අප්පසන්නා දුබ්බුද්ධිනො, තෙ එවමාහංසු: උසූයකා ඉමෙ සමණා සක්යපුත්තියා දෙවදත්තස්ස ලාභසක්කාරං උසූයන්තීති. යෙ පන තෙ මනුස්සා සද්ධා පසන්නා පණ්ඩිතා බුද්ධිමන්තො තෙ එවමාහංසු: න ඛො ඉදං ඔරකං භවිස්සති යථා භගවා දෙවදත්තං රාජගහෙ පකාසාපෙතීති."
                    },
                    {
                        "type": "paragraph",
                        "text": "15. අථ ඛො දෙවදත්තො යෙන අජාතසත්තු කුමාරො තෙනුපසඞ්කමි. උපසඞ්කමිත්වා අජාතසත්තුං කුමාරං එතදවොච “පුබ්බෙ ඛො කුමාර මනුස්සා දීඝායුකා’ එතරහි අප්පායුකා. ඨානං ඛො පනෙතං විජ්ජති යං ත්වං කුමාරොව සමානො කාලං කරෙය්යාසි. තෙන හි ත්වං, කුමාර, පිතරං හන්ත්වා රාජා හොහි. අහං භගවන්තං හන්ත්වා බුද්ධො භවිස්සාමීති."
                    },
                    {
                        "type": "paragraph",
                        "text": "අථ ඛො අජාතසත්තු කුමාරො අය්යො ඛො දෙවදත්තො මහිද්ධිකො මහානුභාවො. ජානෙය්යාසි අය්යො දෙවදත්තොති ඌරුයා පොත්ථනිකං{1} බන්ධිත්වා දිවාදිවස්ස භීතො උබ්බිග්ගො උස්සඞ්කී උත්රස්තො සහසා අන්තෙපුරං පාවිසි අද්දසාසුං ඛො අන්තෙපුරෙ උපචාරකා මහාමත්තා අජාතසත්තුං කුමාරං දිවා දිවස්ස භීතං උබ්බිග්ගං උස්සඞ්කිං උත්රස්තං සහසා අන්තෙපුරං පවිසන්තං. දිස්වාන අග්ගහෙසුං, තෙ විචිනන්තා ඌරුයා පොත්ථනිකං බද්ධං දිස්වාන අජාතසත්තුං කුමාරං එතදවොචුං: “කිං ත්වං කුමාර කත්තුකාමො’සී?ති."
                    },
                    {
                        "type": "paragraph",
                        "text": "“පිතරම්හි හන්තුකාමො”ති."
                    },
                    {
                        "type": "paragraph",
                        "text": "“කෙනාසි උස්සාහිතො?”ති."
                    },
                    {
                        "type": "paragraph",
                        "text": "“අය්යෙන දෙවදත්තෙනා”ති."
                    },
                    {
                        "type": "paragraph",
                        "text": "එකච්චෙ මහාමත්තා එවං මතිං අකංසු: “කුමාරො ච හන්තබ්බො දෙවදත්තො ච සබ්බෙ ච භික්ඛූ හන්තබ්බා”ති."
                    }
                ],
                "footnotes": [
                    {
                        "type": "footnote",
                        "text": "1. පොත්ථනියං - සීමු"
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 278,
            "pali": {
                "entries": [
                    {
                        "type": "paragraph",
                        "text": "එකච්චෙ මහාමත්තා එවං මතිං අකංසු: “න භික්ඛූ හන්තබ්බා, න භික්ඛූ කිඤ්චි අපරජ්ඣන්ති. කුමාරො ච හන්තබ්බො දෙවදත්තො චා”ති."
                    },
                    {
                        "type": "paragraph",
                        "text": "එකච්චෙ මහාමත්තා එවං මතිං අකංසු: “න කුමාරො ච හන්තබ්බො න දෙවදත්තො, න භික්ඛූ හන්තබ්බා. රඤ්ඤො ආරොචෙතබ්බං. යථා රාජා වක්ඛති තථා කරිස්සාමා”ති."
                    },
                    {
                        "type": "paragraph",
                        "text": "අථ ඛො තෙ මහාමත්තා අජාතසත්තුං කුමාරං ආදාය යෙන රාජා මාගධො සෙනියො බිම්බිසාරො තෙනුපසඞ්කමිංසු. උපසඞ්කමිත්වා රඤ්ඤො මාගධස්ස සෙනියස්ස බිම්බිසාරස්ස එතමත්ථං ආරොචෙසුං."
                    },
                    {
                        "type": "paragraph",
                        "text": "“කථං භණෙ මහාමත්තෙහි මති කතා?”ති."
                    },
                    {
                        "type": "paragraph",
                        "text": "“එකච්චෙ දෙව මහාමත්තා එවං මතිං අකංසු: කුමාරො ච හන්තබ්බො දෙවදත්තො ච සබ්බෙ ච භික්ඛූ හන්තබ්බාති. එකච්චෙ මහාමත්තා එවං මතිං අකංසු: න භික්ඛූ හන්තබ්බා න භික්ඛූ කිඤ්චි අපරජ්ඣන්ති. කුමාරො ච හන්තබ්බො දෙවදත්තො චාති. එකච්චෙ මහාමත්තා එවං මතිං අකංසු: න කුමාරො ච හන්තබ්බො න දෙවදත්තො න භික්ඛූ හන්තබ්බා. රඤ්ඤො ආරොචෙතබ්බං යථා රාජා වක්ඛති තථා කරිස්සාමා”’ති."
                    },
                    {
                        "type": "paragraph",
                        "text": "“කිං භණෙ කරිස්සති බුද්ධො වා ධම්මො වා සඞ්ඝො වා? නනු භගවතා පටිගච්චෙව දෙවදත්තො රාජගහෙ පකාසාපිතො: පුබ්බෙ දෙවදත්තස්ස අඤ්ඤා පකති අහොසි, ඉදානි අඤ්ඤා පකති, යං දෙවදත්තො කරෙය්ය කායෙන වාචාය න තෙන බුද්ධො වා ධම්මො වා සඞ්ඝො වා දට්ඨබ්බො, දෙවදත්තොව තෙන දට්ඨබ්බො”ති. තත්ථ යෙ තෙ මහාමත්තා එවං මතිං අකංසු: “කුමාරො ච හන්තබ්බො දෙවදත්තො ච සබ්බෙ ච භික්ඛූ හන්තබ්බා”ති. තෙ අභබ්බෙ අකාසි. යෙ තෙ මහාමත්තා එවං මතිං අකංසු: ‘න භික්ඛූ හන්තබ්බා න භික්ඛූ කිඤ්චි අපරජ්ඣන්ති. කුමාරො ච හන්තබ්බො දෙවදත්තො චා’ති, තෙ නීචෙ ඨානෙ ඨපෙසි. යෙ තෙ මහාමත්තා එවං මතිං අකංසු: ‘න කුමාරො ච හන්තබ්බො න දෙවදත්තො න භික්ඛූ හන්තබ්බා. රඤ්ඤො ආරොචෙතබ්බං, යථා රාජා වක්ඛති තථා කරිස්සාමා”ති. තෙ උච්චෙ ඨානෙ ඨපෙසි."
                    },
                    {
                        "type": "paragraph",
                        "text": "අථ ඛො රාජා මාගධො සෙනියො බිම්බිසාරො අජාතසත්තුං කුමාරං එතදවොච: “කිස්ස මං ත්වං කුමාර හන්තුකාමො’සී”ති. “රජ්ජෙනම්හි දෙව අත්ථිකො”ති."
                    },
                    {
                        "type": "paragraph",
                        "text": "“සචෙ ඛො ත්වං කුමාර රජ්ජෙන අත්ථිකො එතං තෙ රජ්ජන්ති”. අජාතසත්තුස්ස කුමාරස්ස රජ්ජං නිය්යාදෙසි."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 280,
            "pali": {
                "entries": [
                    {
                        "type": "paragraph",
                        "text": "16. අථ ඛො දෙවදත්තො යෙන අජාතසත්තු කුමාරො තෙනුපසඞ්කමි. උපසඞ්කමිත්වා අජාතසත්තුං කුමාරං එතදවොච: “පුරිසෙ මහාරාජ ආණාපෙහි: යෙ සමණං ගොතමං ජීවිතා වොරොපෙස්සන්තී”ති. අථ ඛො අජාතසත්තු කුමාරො මනුස්සෙ ආණාපෙසි: “යථා භණෙ අය්යො දෙවදත්තො ආහ, තථා කරොථා”ති."
                    },
                    {
                        "type": "paragraph",
                        "text": "අථ ඛො දෙවදත්තො එකං පුරිසං ආණාපෙසි: “ගච්ඡාවුසො අමුකස්මිං ඔකාසෙ සමණො ගොතමො විහරති. තං ජීවිතා වොරොපෙත්වා ඉමිනා මග්ගෙන ආගච්ඡා”ති. තස්මිං මග්ගෙ ද්වෙ පුරිසෙ ඨපෙසි: “යො ඉමිනා මග්ගෙන එකො පුරිසො ආගච්ඡති, තං ජීවිතා වොරොපෙත්වා ඉමිනා මග්ගෙන ආගච්ඡථා”ති. තස්මිං මග්ගෙ චත්තාරො පුරිසෙ ඨපෙසි: “යෙ ඉමිනා මග්ගෙන ද්වෙ පුරිසා ආගච්ඡන්ති, තෙ ජීවිතා වොරොපෙත්වා ඉමිනා මග්ගෙන ආගච්ඡථා”ති. තස්මිං මග්ගෙ අට්ඨපුරිසෙ ඨපෙසි: “යෙ ඉමිනා මග්ගෙන චත්තාරො පුරිසා ආගච්ඡන්ති, තෙ ජීවිතා වොරොපෙත්වා ඉමිනා මග්ගෙන ආගච්ඡථා”ති. තස්මිං මග්ගෙ සොළස පුරිසෙ ඨපෙසි: “යෙ ඉමිනා මග්ගෙන අට්ඨ පුරිසා ආගච්ඡන්ති, තෙ ජීවිතා වොරොපෙත්වා ආගච්ඡථා”ති."
                    },
                    {
                        "type": "paragraph",
                        "text": "අථ ඛො සො එකො පුරිසො අසිචම්මං ගහෙත්වා ධනුකලාපං සන්නය්හිත්වා යෙන භගවා තෙනුපසඞ්කමි. උපසඞ්කමිත්වා භගවතො අවිදූරෙ භීතො උබ්බිග්ගො උස්සඞ්කී උත්රස්තො පත්ථද්ධෙන කායෙන අට්ඨාසි. අද්දසා ඛො භගවා තං පුරිසං භීතං උබ්බිග්ගං උස්සඞ්කිං උත්රස්තං පත්ථද්ධෙන කායෙන ඨිතං. දිස්වාන තං පුරිසං එතදවොච: එහි ආවුසො, මා භායීති."
                    },
                    {
                        "type": "paragraph",
                        "text": "අථ ඛො සො පුරිසො අසිචම්මං එකමන්තං කරිත්වා ධනුකලාපං නික්ඛිපිත්වා යෙන භගවා තෙනුපසඞ්කමි. උපසඞ්කමිත්වා භගවතො පාදෙසු සිරසා නිපතිත්වා භගවන්තං එතදවොච: “අච්චයො මං භන්තෙ අච්චගමා යථාබාලං යථාමූළ්හං යථා අකුසලං, යොහං දුට්ඨචිත්තො වධකචිත්තො ඉධූපසඞ්කන්තො. තස්ස මෙ භන්තෙ භගවා අච්චයං අච්චයතො පතිගණ්හාතු ආයතිං සංවරායා”ති. {1}{2}{3}"
                    },
                    {
                        "type": "paragraph",
                        "text": "“තග්ඝ ත්වං ආවුසො අච්චයො අච්චගමා යථාබාලං යථාමූළ්හං යථාඅකුසලං යං ත්වං දුට්ඨචිත්තො වධකචිත්තො ඉධූපසඞ්කන්තො. යතො ච ඛො ත්වං ආවුසො අච්චයං අච්චයතො දිස්වා යථාධම්මං පටිකරොසි, තං තෙ මයං පතිගණ්හාම. වුද්ධි හෙසා ආවුසො අරියස්ස විනයෙ යො අච්චයං අච්චයතො දිස්වා යථාධම්මං පටිකරොති ආයතිං සංවරං ආපජ්ජතී”ති."
                    }
                ],
                "footnotes": [
                    {
                        "type": "footnote",
                        "text": "1. කරෙය්යාති - මඡසං."
                    },
                    {
                        "type": "footnote",
                        "text": "2. පටිග්ගණ්හාතු - මඡසං."
                    },
                    {
                        "type": "footnote",
                        "text": "3. අනුපුබ්බිකථං - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 282,
            "pali": {
                "entries": [
                    {
                        "type": "paragraph",
                        "text": "අථ ඛො භගවා තස්ස පුරිසස්ස අනුපුබ්බිං කථං කථෙසි සෙය්යථිදං: දානකථං සීලකථං සග්ගකථං කාමානං ආදීනවං ඔකාරං සංකිලෙසං නෙක්ඛම්මෙ ආනිසංසං පකාසෙසි. යදා භගවා අඤ්ඤාසි තං පුරිසං කල්ලචිත්තං මුදුචිත්තං විනීවරණචිත්තං උදග්ගචිත්තං පසන්නචිත්තං අථ යා බුද්ධානං සාමුක්කංසිකා ධම්මදෙසනා තං පකාසෙසි, දුක්ඛං සමුදයං නිරොධං මග්ගං. සෙය්යථාපි නාම සුද්ධං වත්ථං අපගතකාළකං සම්මදෙව රජනං පතිගණ්හෙය්ය එවමෙව තස්ස පුරිසස්ස තස්මිංයෙව ආසනෙ විරජං වීතමලං ධම්මචක්ඛුං උදපාදි: යං කිඤ්චි සමුදයධම්මං සබ්බන්තං නිරොධධම්මන්ති."
                    },
                    {
                        "type": "paragraph",
                        "text": "අථ ඛො සො පුරිසො දිට්ඨධම්මො පත්තධම්මො විදිතධම්මො පරියොගාළ්හධම්මො තිණ්ණවිචිකිච්ඡො විගතකථංකථො වෙසාරජ්ජප්පත්තො අපරප්පච්චයො සත්ථුසාසනෙ භගවන්තං එතදවොච: අභික්කන්තං භන්තෙ අභික්කන්තං භන්තෙ සෙය්යථාපි භන්තෙ නික්කුජ්ජිතං වා උක්කුජ්ජෙය්ය පටිච්ඡන්නං වා විවරෙය්ය මූළ්හස්ස වා මග්ගං ආචික්ඛෙය්ය අන්ධකාරෙ වා තෙලපජ්ජොතං ධාරෙය්ය චක්ඛුමන්තො රූපානි දක්ඛන්තීති එවමෙවං භගවතා අනෙකපරියායෙන ධම්මො පකාසිතො. එසාහං භන්තෙ භගවන්තං සරණං ගච්ඡාමි ධම්මං ච භික්ඛුසඞ්ඝං ච. උපාසකං මං භගවා ධාරෙතු අජ්ජතග්ගෙ පාණුපෙතං සරණං ගතන්ති. අථ ඛො භගවා තං පුරිසං එතදවොච: මා ඛො ත්වං ආවුසො ඉමිනා මග්ගෙන ගච්ඡ. ඉමිනා මග්ගෙන ගච්ඡාහීති අඤ්ඤෙන මග්ගෙන උය්යොජෙසි."
                    },
                    {
                        "type": "paragraph",
                        "text": "17. අථ ඛො තෙ ද්වෙ පුරිසා කින්නු ඛො සො එකො පුරිසො චිරෙන ආගච්ඡතීති පටිපථං ගච්ඡන්තා අද්දසංසු භගවන්තං අඤ්ඤතරස්මිං රුක්ඛමූලෙ නිසින්නං. දිස්වාන යෙන භගවා තෙනුපසඞ්කමිංසු. උපසඞ්කමිත්වා භගවන්තං අභිවාදෙත්වා එකමන්තං නිසීදිංසු. තෙසං භගවා අනුපුබ්බීකථං කථෙසි -පෙ- අපරප්පච්චයා සත්ථුසාසනෙ භගවන්තං එතදවොචුං: අභික්කන්තං භන්තෙ, අභික්කන්තං භන්තෙ, අභික්කන්තං භන්තෙ -පෙ- උපාසකෙ නො භගවා ධාරෙතු අජ්ජතග්ගෙ පාණුපෙතං සරණං ගතෙ”ති."
                    },
                    {
                        "type": "paragraph",
                        "text": "අථ ඛො භගවා තෙ පුරිසෙ එතදවොච: “මා ඛො තුම්හෙ ආවුසො ඉමිනා මග්ගෙන ගච්ඡිත්ථ. ඉමිනා මග්ගෙන ගච්ඡථා”ති අඤ්ඤෙන මග්ගෙන උය්යොජෙසි."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 284,
            "pali": {
                "entries": [
                    {
                        "type": "paragraph",
                        "text": "අථ ඛො තෙ චත්තාරො පුරිසා කින්නු ඛො තෙ ද්වෙ පුරිසා චිරෙන ආගච්ඡන්තීති පටිපථං ගච්ඡන්තා අද්දසංසු භගවන්තං අඤ්ඤතරස්මිං රුක්ඛමූලෙ නිසින්නං දිස්වාන යෙන භගවා තෙනුපසඞ්කමිංසු. උපසඞ්කමිත්වා භගවන්තං අභිවාදෙත්වා එකමන්තං නිසීදිංසු. තෙසං භගවා අනුපුබ්බිං කථං කථෙසි -පෙ- අපරප්පච්චයා සත්ථුසාසනෙ භගවන්තං එතදවොචුං: “අභික්කන්තං භන්තෙ අභික්කන්තං භන්තෙ -පෙ- උපාසකෙ නො භගවා ධාරෙතු අජ්ජතග්ගෙ පාණුපෙතං සරණං ගතෙ”ති. අථ ඛො භගවා තෙ පුරිසෙ එතදවොච “මා ඛො තුම්හෙ ආවුසො ඉමිනා මග්ගෙන ගච්ඡිත්ථ. ඉමිනා මග්ගෙන ගච්ඡථා”ති අඤ්ඤෙන මග්ගෙන උය්යොජෙසි."
                    },
                    {
                        "type": "paragraph",
                        "text": "අථ ඛො තෙ අට්ඨපුරිසා කින්නු ඛො තෙ චත්තාරො පුරිසා චිරෙන ආගච්ඡන්තීති පටිපථං ගච්ඡන්තා අද්දසංසු භගවන්තං අඤ්ඤතරස්මිං රුක්ඛමූලෙ නිසින්නං. දිස්වාන යෙන භගවා තෙනුපසඞ්කමිංසු උපසඞ්කමිත්වා භගවන්තං අභිවාදෙත්වා එකමන්තං නිසීදිංසු, තෙසං භගවා ආනුපුබ්බීකථං කථෙසි -පෙ- අපරප්පච්චයා සත්ථුසාසනෙ භගවන්තං එතදවොචුං: “අභික්කන්තං භන්තෙ -පෙ- උපාසකෙ නො භගවා ධාරෙතු අජ්ජතග්ගෙ පාණුපෙතං සරණං ගතෙ”ති. අථ ඛො භගවා තෙ පුරිසෙ එතදවොච: “මා ඛො තුම්හෙ ආවුසො ඉමිනා මග්ගෙන ගච්ඡිත්ථ. ඉමිනා මග්ගෙන ගච්ඡථාති අඤ්ඤෙන මග්ගෙන උය්යොජෙසි."
                    },
                    {
                        "type": "paragraph",
                        "text": "අථ ඛො තෙ සොළස පුරිසා “කින්නු ඛො තෙ අට්ඨ පුරිසා චිරෙන ආගච්ඡන්තී”ති. පටිපථං ගච්ඡන්තා අද්දසංසු භගවන්තං අඤ්ඤතරස්මිං රුක්ඛමූලෙ නිසින්නං. දිස්වාන යෙන භගවා තෙනුපසංකමිංසු. උපසඞ්කමිත්වා භගවන්තං අභිවාදෙත්වා එකමන්තං නිසීදිංසු. තෙසං භගවා ආනුපුබ්බීකථං කථෙසි -පෙ- අපරප්පච්චයා සත්ථුසාසනෙ භගවන්තං එතදවොචුං: “අභික්කන්තං භන්තෙ -පෙ- උපාසකෙ නො භගවා ධාරෙතු අජ්ජතග්ගෙ පාණුපෙතං සරණං ගතෙ”ති."
                    },
                    {
                        "type": "paragraph",
                        "text": "අථ ඛො භගවා තෙ පුරිසෙ එතදවොච: “මා ඛො තුම්හෙ ආවුසො ඉමිනා මග්ගෙන ගච්ඡිත්ථ. ඉමිනා මග්ගෙන ගච්ඡථා”ති අඤ්ඤෙන මග්ගෙන උය්යොජෙසි."
                    },
                    {
                        "type": "paragraph",
                        "text": "අථ ඛො සො එකො පුරිසො යෙන දෙවදත්තො තෙනුපසඞ්කමි. උපසඞ්කමිත්වා දෙවදත්තං එතදවොච: “නාහම්භන්තෙ සක්කොමි තං භගවන්තං ජීවිතා වොරොපෙතුං. මහිද්ධිකො සො භගවා මහානුභාවො”ති."
                    },
                    {
                        "type": "paragraph",
                        "text": "“අලං ආවුසො මා ත්වං සමණං ගොතමං ජීවිතා වොරොපෙසි අහමෙව සමණං ගොතමං ජීවිතා වොරොපෙස්සාමී”."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 286,
            "pali": {
                "entries": [
                    {
                        "type": "paragraph",
                        "text": "18. තෙන ඛො පන සමයෙන භගවා ගිජ්ඣකූටස්ස පබ්බතස්ස පච්ඡායායං චඞ්කමති. අථ ඛො දෙවදත්තො ගිජ්ඣකූටං පබ්බතං අභිරුහිත්වා{1} මහතිං සිලං පවිජ්ඣි ‘ඉමාය සමණං ගොතමං ජීවිතා වොරොපෙස්සාමී’ති. ද්වෙ පබ්බතකූටා සමාගන්ත්වා තං සිලං සම්පටිච්ඡිංසු. තතො පපතිකා උප්පතිත්වා භගවතො පාදෙ රුහිරං උප්පාදෙසි."
                    },
                    {
                        "type": "paragraph",
                        "text": "අථ ඛො භගවා උද්ධං උල්ලොකෙත්වා දෙවදත්තං එතදවොච: “බහුං තයා මොඝපුරිස අපුඤ්ඤං පසුතං යං ත්වං දුට්ඨචිත්තො වධකචිත්තො තථාගතස්ස රුහිරං උප්පාදෙසී”ති."
                    },
                    {
                        "type": "paragraph",
                        "text": "අථ ඛො භගවා භික්ඛූ ආමන්තෙසි: “ඉදං භික්ඛවෙ දෙවදත්තෙන පඨමං ආනන්තරියකම්මං උපචිතං යං දුට්ඨචිත්තෙන වධකචිත්තෙන තථාගතස්ස රුහිරං උප්පාදිතන්ති."
                    },
                    {
                        "type": "paragraph",
                        "text": "අස්සොසුං ඛො භික්ඛූ “දෙවදත්තෙන කිර භගවතො වධො පයුත්තො”ති. තෙ ච භික්ඛූ භගවතො විහාරස්ස පරිතො පරිතො චඞ්කමන්ති උච්චාසද්දා මහාසද්දා සජ්ඣායං කරොන්තා භගවතො රක්ඛාවරණගුත්තියා. අස්සොසි ඛො භගවා උච්චාසද්දං මහාසද්දං සජ්ඣායසද්දං. සුත්වාන ආයස්මන්තං ආනන්දං ආමන්තෙසි: කින්නු ඛො සො ආනන්ද උච්චාසද්දො මහාසද්දො සජ්ඣායසද්දොති."
                    },
                    {
                        "type": "paragraph",
                        "text": "“අස්සොසුං ඛො භන්තෙ භික්ඛූ ‘දෙවදත්තෙන කිර භගවතො වධො පයුත්තො’ති. තෙ’ධ භන්තෙ භික්ඛූ භගවතො විහාරස්ස පරිතො පරිතො චඞ්කමන්ති උච්චාසද්දා මහාසද්දා සජ්ඣායං කරොන්තා භගවතො රක්ඛාවරණගුත්තියා, සො එසො භගවා උච්චාසද්දො මහාසද්දො සජ්ඣායසද්දො”ති."
                    },
                    {
                        "type": "paragraph",
                        "text": "“තෙනහානන්ද මම වචනෙන තෙ භික්ඛූ ආමන්තෙහි: “සත්ථා ආයස්මන්තෙ ආමන්තෙතී”ති."
                    },
                    {
                        "type": "paragraph",
                        "text": "“එවං භන්තෙ”ති ඛො ආයස්මා ආනන්දො භගවතො පටිස්සුත්වා යෙන තෙ භික්ඛූ තෙනුපසඞ්කමි. උපසඞ්කමිත්වා තෙ භික්ඛූ එතදවොච: “සත්ථා ආයස්මන්තෙ ආමන්තෙතී”ති."
                    },
                    {
                        "type": "paragraph",
                        "text": "“එවමාවුසො”ති ඛො තෙ භික්ඛූ ආයස්මතො ආනන්දස්ස පටිස්සුත්වා යෙන භගවා තෙනුපසඞ්කමිංසු. උපසඞ්කමිත්වා භගවන්තං අභිවාදෙත්වා එකමන්තං නිසීදිංසු. එකමන්තං නිසින්නෙ ඛො තෙ භික්ඛූ භගවා එතදවොච:"
                    }
                ],
                "footnotes": [
                    {
                        "type": "footnote",
                        "text": "1. ආරුහිත්වා - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 288,
            "pali": {
                "entries": [
                    {
                        "type": "paragraph",
                        "text": "19. “අට්ඨානමෙතං භික්ඛවෙ අනවකාසො යං පරූපක්කමෙන තථාගතං ජීවිතා වොරොපෙය්ය, අනුපක්කමෙන භික්ඛවෙ තථාගතා පරිනිබ්බායන්ති.”"
                    },
                    {
                        "type": "paragraph",
                        "text": "“පඤ්චිමෙ භික්ඛවෙ සත්ථාරො සන්තො සංවිජ්ජමානා ලොකස්මිං. කතමෙ පඤ්ච: ඉධ භික්ඛවෙ එකච්චො සත්ථා අපරිසුද්ධසීලො සමානො “පරිසුද්ධසීලොම්හී”ති පටිජානාති “පරිසුද්ධං මෙ සීලං පරියොදාතං අසඞ්කිලිට්ඨන්ති”. තමෙනං සාවකා එවං ජානන්ති: “අයං ඛො භවං සත්ථා අපරිසුද්ධසීලො සමානො “පරිසුද්ධසීලොම්හී”ති පටිජානාති “පරිසුද්ධං මෙ සීලං පරියොදාතං අසඞ්කිලිට්ඨන්ති”. මයඤ්චෙව ඛො පන ගිහීනං ආරොචෙය්යාම නාස්සස්ස මනාපං. යං ඛො පනස්ස අමනාපං, කථං තං මයං තෙන සමුදාචරෙය්යාම, සම්මන්නති ඛො පන චීවරපිණ්ඩපාතසෙනාසනගිලානපච්චයභෙසජ්ජපරික්ඛාරෙන. යං තුමො කරිස්සති තුමො’ව තෙන පඤ්ඤායිස්සතීති. එවරූපං ඛො භික්ඛවෙ සත්ථාරං සාවකා සීලතො රක්ඛන්ති. එවරූපො ච පන සත්ථා සාවකෙහි සීලතො රක්ඛං පච්චාසිංසති."
                    },
                    {
                        "type": "paragraph",
                        "text": "පුන ච පරං භික්ඛවෙ ඉධෙකච්චො සත්ථා අපරිසුද්ධාජීවො සමානො පරිසුද්ධාජීවොම්හීති පටිජානාති -පෙ- එවරූපං ඛො භික්ඛවෙ සත්ථාරං සාවකා ආජීවතො රක්ඛන්ති. එවරූපො ච පන සත්ථා සාවකෙහි ආජීවතො රක්ඛං පච්චාසිංසති."
                    },
                    {
                        "type": "paragraph",
                        "text": "පුන ච පරං භික්ඛවෙ ඉධෙකච්චො සත්ථා අපරිසුද්ධධම්මදෙසනො සමානො පරිසුද්ධධම්මදෙසනොම්හීති පටිජානාති -පෙ- එවරූපං ඛො භික්ඛවෙ සත්ථාරං සාවකා ධම්මදෙසනකො රක්ඛන්ති. එවරූපො ච පන සත්ථා සාවකෙහි ධම්මදෙසනතො රක්ඛං පච්චාසිංසති."
                    },
                    {
                        "type": "paragraph",
                        "text": "පුන ච පරං භික්ඛවෙ ඉධෙකච්චො සත්ථා අපරිසුද්ධවෙය්යාකරණො සමානො -පෙ- පරිසුද්ධවෙය්යාකරණොම්හීති පටිජානාති -පෙ- එවරූපං ඛො භික්ඛවෙ සත්ථාරං සාවකා වෙය්යාකරණතො රක්ඛන්ති. එවරූපො ච පන සත්ථා සාවකෙහි වෙය්යාකරණතො රක්ඛං පච්චාසිංසති."
                    },
                    {
                        "type": "paragraph",
                        "text": "පුන ච පරං භික්ඛවෙ ඉධෙකච්චො සත්ථා අපරිසුද්ධඤාණදස්සනො සමානො පරිසුද්ධඤාණදස්සනොම්හීති පටිජානාති -පෙ-. එවරූපං ඛො භික්ඛවෙ සත්ථාරං සාවකා ඤාණදස්සනතො රක්ඛන්ති. එවරූපො ච පන සත්ථා සාවකෙහි ඤාණදස්සනතො රක්ඛං පච්චාසිංසති. ඉමෙ ඛො භික්ඛවෙ පඤ්ච සත්ථාරො සන්තො සංවිජ්ජමානා ලොකස්මිං."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 290,
            "pali": {
                "entries": [
                    {
                        "type": "paragraph",
                        "text": "අහං ඛො පන භික්ඛවෙ පරිසුද්ධසීලො සමානො පරිසුද්ධසීලොම්හීති පටිජානාමි පරිසුද්ධං මෙ සීලං පරියොදාතං අසඞ්කිලිට්ඨන්ති. න ච මං සාවකා සීලතො රක්ඛන්ති, නචාහං සාවකෙහි සීලතො රක්ඛං පච්චාසීසාමි."
                    },
                    {
                        "type": "paragraph",
                        "text": "අහං ඛො පන භික්ඛවෙ පරිසුද්ධාජීවො සමානො පරිසුද්ධාජීවොම්හීති පටිජානාමි පරිසුද්ධො මෙ ආජීවො පරියොදාතො අසංකිලිට්ඨොති. න ච මං සාවකා ආජීවතො රක්ඛන්ති. නචාහං සාවකෙහි ආජීවතො රක්ඛං පච්චාසිංසාමි."
                    },
                    {
                        "type": "paragraph",
                        "text": "අහං ඛො පන භික්ඛවෙ පරිසුද්ධධම්මදෙසනො සමානො පරිසුද්ධඤාණදස්සනොම්හී”ති පටිජානාමි පරිසුද්ධං මෙ ධම්මදෙසනා පරියොදාතා අසංකිලිට්ඨාති. න ච මං සාවකා ධම්මදෙසනතො රක්ඛන්ති. න චාහං සාවකෙහි ධම්මදෙසනතො රක්ඛං පච්චාසිංසාමි."
                    },
                    {
                        "type": "paragraph",
                        "text": "අහං ඛො පන භික්ඛවෙ පරිසුද්ධවෙය්යාකරණො සමානො පරිසුද්ධවෙය්යාකරණොම්හීති පටිජානාමි පරිසුද්ධං මෙ වෙය්යාකරණං පරියොදාතං අසංකිලිට්ඨන්ති. න ච මං සාවකා වෙය්යාකරණතො රක්ඛන්ති. න චාහං සාවකෙහි වෙය්යාකරණතො රක්ඛං පච්චාසිංසාමි."
                    },
                    {
                        "type": "paragraph",
                        "text": "අහං ඛො පන භික්ඛවෙ පරිසුද්ධඤාණදස්සනො සමානො පරිසුද්ධඤාණදස්සනොම්හීති පටිජානාමි. පරිසුද්ධං මෙ ඤාණදස්සනං පරියොදාතං අසංකිලිට්ඨන්ති, න ච මං සාවකා ඤාණදස්සනතො රක්ඛන්ති. න චාහං සාවකෙහි ඤාණදස්සනතො රක්ඛං පච්චාසිංසාමි."
                    },
                    {
                        "type": "paragraph",
                        "text": "අට්ඨානමෙතං භික්ඛවෙ අනවකාසො යං පරූපක්කමෙන තථාගතං ජීවිතා වොරොපෙය්ය, අනුපක්කමෙන භික්ඛවෙ තථාගතා පරිනිබ්බායන්ති."
                    },
                    {
                        "type": "paragraph",
                        "text": "ගච්ඡථ තුම්හෙ භික්ඛවෙ යථාවිහාරං. අරක්ඛියා භික්ඛවෙ තථාගතා”ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 292,
            "pali": {
                "entries": [
                    {
                        "type": "paragraph",
                        "text": "20. තෙන ඛො පන සමයෙන රාජගහෙ නාලාගිරි නාම හත්ථී චණ්ඩො හොති මනුස්සඝාතකො. අථ ඛො දෙවදත්තො රාජගහං පවිසිත්වා හත්ථිසාලං ගන්ත්වා හත්ථිභණ්ඩෙ එතදවොච: “මයං ඛො භණෙ රාජඤාතකා නාම පටිබලා නීචට්ඨානියං උච්චෙඨානෙ ඨපෙතුං, භත්තම්පි වෙතනම්පි වඩ්ඪාපෙතුං. තෙන හි භණෙ යදා සමණො ගොතමො ඉමං රච්ඡං පටිපන්නො හොති තදා ඉමං නාලාගිරිං හත්ථිං මුඤ්චිත්වා ඉමං රච්ඡං පටිපාදෙථා”ති. “එවං භන්තෙ”ති ඛො තෙ හත්ථිභණ්ඩා දෙවදත්තස්ස පච්චස්සොසුං."
                    },
                    {
                        "type": "paragraph",
                        "text": "අථ ඛො භගවා පුබ්බන්හසමයං නිවාසෙත්වා පත්තචීවරමාදාය සම්බහුලෙහි භික්ඛූහි සද්ධිං රාජගහං පිණ්ඩාය පාවිසි. අථ ඛො භගවා තං රච්ඡං පටිපජ්ජි. අද්දසාසුං ඛො තෙ හත්ථිභණ්ඩා භගවන්තං තං රච්ඡං පටිපන්නං. දිස්වාන නාලාගිරිං හත්ථිං මුඤ්චිත්වා තං රච්ඡං පටිපාදෙසුං. අද්දසා ඛො නාලාගිරි හත්ථී භගවන්තං දූරතොව ආගච්ඡන්තං, දිස්වාන සොණ්ඩං උස්සාපෙත්වා පහට්ඨකණ්ණවාලො යෙන භගවා තෙන අභිධාවි. අද්දසාසුං ඛො තෙ භික්ඛූ නාලාගිරිං හත්ථිං දූරතොව ආගච්ඡන්තං, දිස්වාන භගවන්තං එතදවොචුං: “අයං භන්තෙ නාලාගිරි හත්ථී චණ්ඩො මනුස්සඝාතකො ඉමං රච්ඡං පටිපන්නො. පටික්කමතු භන්තෙ භගවා පටික්කමතු සුගතො”ති. “ආගච්ඡථ භික්ඛවෙ මා භායිත්ථ. අට්ඨානමෙතං භික්ඛවෙ අනවකාසො යං පරූපක්කමෙන තථාගතං ජීවිතා වොරොපෙය්ය, අනුපක්කමෙන භික්ඛවෙ තථාගතා පරිනිබ්බායන්තී”ති."
                    },
                    {
                        "type": "paragraph",
                        "text": "දුතියම්පි ඛො තෙ භික්ඛූ -පෙ- තතියම්පි ඛො තෙ භික්ඛූ භගවන්තං එතදවොචුං: “අයං භන්තෙ නාලාගිරි හත්ථී චණ්ඩො මනුස්සඝාතකො ඉමං රච්ඡං පටිපන්නො. පටික්කමතු භන්තෙ පටික්කමතු සුගතො”ති."
                    },
                    {
                        "type": "paragraph",
                        "text": "“ආගච්ඡථ භික්ඛවෙ, මා භායිත්ථ, අට්ඨානමෙතං භික්ඛවෙ අනවකාසො යං පරූපක්කමෙන තථාගතං ජීවිතා වොරොපෙය්ය. අනුපක්කමෙන භික්ඛවෙ තථාගතා පරිනිබ්බායන්තී”ති."
                    },
                    {
                        "type": "paragraph",
                        "text": "21. තෙන ඛො පන සමයෙන මනුස්සා පාසාදෙසුපි හම්මියෙසුපි ඡදනෙසුපි ආරූළ්හා අච්ඡන්ති. තත්ථ යෙ තෙ මනුස්සා අස්සද්ධා අප්පසන්නා දුබ්බුද්ධිනො තෙ එවමාහංසු: “අභිරූපො වත භො මහාසමණො නාගෙන විහෙඨීයිස්සතී”ති. යෙ පන තෙ මනුස්සා සද්ධා පසන්නා පණ්ඩිතා ව්යත්තා බුද්ධිමන්තො තෙ එවමාහංසු: “වීරස්සං වත භො නාගො නාගෙන සඞ්ගාමෙස්සතී”ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 294,
            "pali": {
                "entries": [
                    {
                        "type": "paragraph",
                        "text": "අථ ඛො භගවා නාලාගිරිං හත්ථිං මෙත්තෙන චිත්තෙන ඵරි. අථ ඛො නාලාගිරි හත්ථී භගවතො මෙත්තෙන චිත්තෙන ඵුටො සොණ්ඩං ඔරොපෙත්වා යෙන භගවා තෙනුපසඞ්කමි. උපසඞ්කමිත්වා භගවතො පුරතො අට්ඨාසි. අථ ඛො භගවා දක්ඛිණෙන හත්ථෙන නාලාගිරිස්ස හත්ථිස්ස කුම්භං පරාමසන්තො නාලාගිරිං හත්ථිං ඉමාහි ගාථාහි අජ්ඣභාසි:"
                    },
                    {
                        "type": "paragraph",
                        "text": "“මා කුඤ්ජර නාගමාසදො, දුක්ඛං හි කුඤ්ජර නාගමාසදො,\nන හි නාගහතස්ස කුඤ්ජර සුගති හොති ඉතො පරං යතො."
                    },
                    {
                        "type": "paragraph",
                        "text": "“මා ච මදො මා ච පමාදො න හි පමත්තා සුගතිං වජන්ති\nතෙන ත්වඤ්ඤෙව තථා කරිස්සසි යෙන ත්වං සුගතිං ගමිස්සසී”ති."
                    },
                    {
                        "type": "paragraph",
                        "text": "අථ ඛො නාලාගිරි හත්ථී සොණ්ඩාය භගවතො පාදපංසූනි ගහෙත්වා උපරි මුද්ධනි ආකිරිත්වා පතිකුටිතො පටිසක්කි යාව භගවන්තං අද්දක්ඛි. අථ ඛො නාලාගිරි හත්ථී හත්ථිසාලං ගන්ත්වා සකෙ ඨානෙ අට්ඨාසි. තථා දන්තො ච පන නාලාගිරි හත්ථී අහොසි. තෙන ඛො පන සමයෙන මනුස්සා ඉමං ගාථං ගායන්ති."
                    },
                    {
                        "type": "paragraph",
                        "text": "දණ්ඩනෙකෙ දමයන්ති අඞ්කුසෙහි කසාහි ච\nඅදණ්ඩෙන අසත්ථෙන නාගො දන්තො මහෙසිනාති."
                    },
                    {
                        "type": "paragraph",
                        "text": "මනුස්සා උජ්ඣායන්ති ඛීයන්ති විපාචෙන්ති: “යාව පාපො අයං දෙවදත්තො අලක්ඛිකො, යත්ර හි නාම සමණස්ස ගොතමස්ස එවං මහිද්ධිකස්ස එවං මහානුභාවස්ස වධාය පරක්කමිස්සතී”ති."
                    },
                    {
                        "type": "paragraph",
                        "text": "දෙවදත්තස්ස ලාභසක්කාරො පරිහායි. භගවතො ච ලාභසක්කාරො අභිවඩ්ඪි."
                    },
                    {
                        "type": "paragraph",
                        "text": "22. තෙන ඛො පන සමයෙන දෙවදත්තො පරිහීනලාභසක්කාරො සපරිසො කුලෙසු විඤ්ඤාපෙත්වා විඤ්ඤාපෙත්වා භුඤ්ජති. මනුස්සා උජ්ඣායන්ති ඛීයන්ති විපාචෙන්ති: “කථං හි නාම සමණා සක්යපුත්තියා කුලෙසු විඤ්ඤාපෙත්වා විඤ්ඤාපෙත්වා භුඤ්ජිස්සන්ති, කස්ස සම්පන්නං න මනාපං, කස්ස සාදුං න රුච්චතී”ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 296,
            "pali": {
                "entries": [
                    {
                        "type": "paragraph",
                        "text": "අස්සොසුං ඛො භික්ඛූ තෙසං මනුස්සානං උජ්ඣායන්තානං ඛීයන්තානං විපාචෙන්තානං. යෙ තෙ භික්ඛූ අප්පිච්ඡා සන්තුට්ඨා ලජ්ජිනො කුක්කුච්චකා සික්ඛාකාමා තෙ උජ්ඣායන්ති ඛීයන්ති විපාචෙන්ති: කථං හි නාම දෙවදත්තො සපරිසො කුලෙසු විඤ්ඤාපෙත්වා විඤ්ඤාපෙත්වා භුඤ්ජිස්සතී”ති."
                    },
                    {
                        "type": "paragraph",
                        "text": "භික්ඛූ භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“සච්චං කිර ත්වං දෙවදත්ත, සපරිසො කුලෙසු විඤ්ඤාපෙත්වා විඤ්ඤාපෙත්වා භුඤ්ජසී?”ති."
                    },
                    {
                        "type": "paragraph",
                        "text": "“සච්චං භගවා”."
                    },
                    {
                        "type": "paragraph",
                        "text": "විගරහි බුද්ධො භගවා. විගරහිත්වා ධම්මිං කථං කත්වා භික්ඛූ ආමන්තෙසි."
                    },
                    {
                        "type": "paragraph",
                        "text": "“තෙන හි භික්ඛවෙ භික්ඛූනං කුලෙසු තිකභොජනං පඤ්ඤාපෙස්සාමි තයො අත්ථවසෙ පටිච්ච දුම්මඞ්කූනං පුග්ගලානං නිග්ගහාය, පෙසලානං භික්ඛූනං ඵාසුවිහාරාය, මා පාපිච්ඡා පක්ඛං නිස්සාය සඞ්ඝං භින්දෙය්යුං කුලානුද්දයාය ච. ගණභොජනෙ යථාධම්මො කාරෙතබ්බො”ති."
                    },
                    {
                        "type": "paragraph",
                        "text": "23. අථ ඛො දෙවදත්තො යෙන කොකාලිකො කටමොරකතිස්සො ඛණ්ඩදෙවියා පුත්තො සමුද්දදත්තො තෙනුපසඞ්කමි. උපසඞ්කමිත්වා කොකාලිකං කටමොරකතිස්සකං ඛණ්ඩදෙවියා පුත්තං සමුද්දදත්තං එතදවොච: “එථ මයං ආවුසො සමණස්ස ගොතමස්ස සඞ්ඝභෙදං කරිස්සාම චක්කභෙදන්ති”."
                    },
                    {
                        "type": "paragraph",
                        "text": "එවං වුත්තෙ කොකාලිකො දෙවදත්තං එතදවොච: “සමණො ඛො ආවුසො ගොතමො මහිද්ධිකො මහානුභාවො. කථං මයං සමණස්ස ගොතමස්ස සඞ්ඝභෙදං කරිස්සාම චක්කභෙදන්ති”."
                    },
                    {
                        "type": "paragraph",
                        "text": "“එථ, මයං ආවුසො සමණං ගොතමං උපසඞ්කමිත්වා පඤ්ච වත්ථූනි යාචිස්සාම: භගවා භන්තෙ අනෙකපරියායෙන අප්පිච්ඡස්ස සන්තුට්ඨස්ස සල්ලෙඛස්ස ධුතස්ස පාසාදිකස්ස අපචයස්ස වීරියාරම්භස්ස"
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 298,
            "pali": {
                "entries": [
                    {
                        "type": "paragraph",
                        "text": "වණ්ණවාදී, ඉමානි භන්තෙ පඤ්ච වත්ථූනි අනෙකපරියායෙන අප්පිච්ඡතාය සන්තුට්ඨියා සල්ලෙඛාය ධුතතාය පාසාදිකතාය අපචයාය වීරියාරම්භාය සංවත්තන්ති."
                    },
                    {
                        "type": "paragraph",
                        "text": "සාධු භන්තෙ භික්ඛූ යාවජීවං ආරඤ්ඤිකා අස්සු. යො ගාමන්තං ඔසරෙය්ය වජ්ජං නං ඵුසෙය්ය."
                    },
                    {
                        "type": "paragraph",
                        "text": "යාවජීවං පිණ්ඩපාතිකා අස්සු. යො නිමන්තනං සාදියෙය්ය, වජ්ජං නං ඵුසෙය්ය."
                    },
                    {
                        "type": "paragraph",
                        "text": "යාවජීවං පංසුකූලිකා අස්සු. යො ගහපතිචීවරං සාදියෙය්ය. වජ්ජං නං ඵුසෙය්ය."
                    },
                    {
                        "type": "paragraph",
                        "text": "යාවජීවං රුක්ඛමූලිකා අස්සු. යො ඡන්නං උපගච්ඡෙය්ය. වජ්ජං නං ඵුසෙය්ය."
                    },
                    {
                        "type": "paragraph",
                        "text": "යාවජීවං මච්ඡමංසං න ඛාදෙය්යුං යො මච්ඡමංසං ඛාදෙය්ය, වජ්ජං නං ඵුසෙය්යා’ති."
                    },
                    {
                        "type": "paragraph",
                        "text": "“ඉමානි පඤ්ච වත්ථූනි සමණො ගොතමො නානුජානිස්සති. තෙ මයං ඉමෙහි පඤ්චහි වත්ථූහි ජනං සඤ්ඤාපෙස්සාමා”ති."
                    },
                    {
                        "type": "paragraph",
                        "text": "“සක්කා ඛො ආවුසො ඉමෙහි පඤ්චහි වත්ථූහි සමණස්ස ගොතමස්ස සඞ්ඝභෙදො කාතුං චක්කභෙදො. ලූඛප්පසන්නා හි ආවුසො මනුස්සා”ති."
                    },
                    {
                        "type": "paragraph",
                        "text": "24. අථ ඛො දෙවදත්තො සපරිසො යෙන භගවා තෙනුපසඞ්කමි. උපසඞ්කමිත්වා භගවන්තං අභිවාදෙත්වා එකමන්තං නිසීදි. එකමන්තං නිසින්නො ඛො දෙවදත්තො භගවන්තං එතදවොච:"
                    },
                    {
                        "type": "paragraph",
                        "text": "“භගවා භන්තෙ අනෙකපරියායෙන අප්පිච්ඡස්ස සන්තුට්ඨස්ස සල්ලෙඛස්ස ධුතස්ස පාසාදිකස්ස අපචයස්ස වීරියාරම්භස්ස වණ්ණවාදී ඉමානි භන්තෙ පඤ්ච වත්ථූනි අනෙකපරියායෙන අප්පිච්ඡතාය සන්තුට්ඨියා සල්ලෙඛාය ධුතතාය පාසාදිකතාය අපචයාය වීරියාරම්භාය සංවත්තන්ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 300,
            "pali": {
                "entries": [
                    {
                        "type": "paragraph",
                        "text": "“සාධු භන්තෙ භික්ඛූ යාවජීවං ආරඤ්ඤිකා{1} අස්සු, යො ගාමන්තං ඔසරෙය්ය වජ්ජං නං ඵුසෙය්ය."
                    },
                    {
                        "type": "paragraph",
                        "text": "යාවජීවං පිණ්ඩපාතිකා අස්සු, යො නිමන්තනං සාදියෙය්ය වජ්ජං නං ඵුසෙය්ය."
                    },
                    {
                        "type": "paragraph",
                        "text": "යාවජීවං පංසුකූලිකා අස්සු, යො ගහපතිචීවරං සාදියෙය්ය වජ්ජං නං ඵුසෙය්ය."
                    },
                    {
                        "type": "paragraph",
                        "text": "යාවජීවං රුක්ඛමූලිකා අස්සු, යො ඡන්නං උපගච්ඡෙය්ය වජ්ජං නං ඵුසෙය්ය."
                    },
                    {
                        "type": "paragraph",
                        "text": "යාවජීවං මච්ඡමංසං න ඛාදෙය්යුං, යො මච්ඡමංසං ඛාදෙය්ය වජ්ජං නං ඵුසෙය්යා”ති."
                    },
                    {
                        "type": "paragraph",
                        "text": "“අලං දෙවදත්ත. යො ඉච්ඡති ආරඤ්ඤිකො හොතු, යො ඉච්ඡති ගාමන්තෙ විහරතු”"
                    },
                    {
                        "type": "paragraph",
                        "text": "යො ඉච්ඡති පිණ්ඩපාතිකො හොතු, යො ඉච්ඡති නිමන්තනං සාදියතු."
                    },
                    {
                        "type": "paragraph",
                        "text": "යො ඉච්ඡති පංසුකූලිකො හොතු, යො ඉච්ඡති ගහපතිචීවරං සාදියතු."
                    },
                    {
                        "type": "paragraph",
                        "text": "අට්ඨ මාසෙ ඛො මයා දෙවදත්ත රුක්ඛමූලසෙනාසනං අනුඤ්ඤාතං, තිකොටිපරිසුද්ධං මච්ඡමංසං අදිට්ඨං අසුතං අපරිසඞ්කිතන්ති”."
                    },
                    {
                        "type": "paragraph",
                        "text": "25. අථ ඛො දෙවදත්තො ‘න භගවා ඉමානි පඤ්ච වත්ථූනි අනුජානාතී’ති හට්ඨො උදග්ගො සපරිසො උට්ඨායාසනා භගවන්තං අභිවාදෙත්වා පදක්ඛිණං කත්වා පක්කාමි. අථ ඛො දෙවදත්තො සපරිසො රාජගහං පවිසිත්වා පඤ්චහි වත්ථූහි ජනං සඤ්ඤාපෙසි:"
                    }
                ],
                "footnotes": [
                    {
                        "type": "footnote",
                        "text": "1. ආරඤ්ඤකො - සී."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 302,
            "pali": {
                "entries": [
                    {
                        "type": "paragraph",
                        "text": "“මයං ආවුසො සමණං ගොතමං උපසඞ්කමිත්වා පඤ්ච වත්ථූනි යාචිම්හ: භගවා භන්තෙ අනෙකපරියායෙන අප්පිච්ඡස්ස -පෙ- වීරියාරම්භස්ස වණ්ණවාදී. ඉමානි භන්තෙ පඤ්ච වත්ථූනි අනෙකපරියායෙන අප්පිච්ඡතාය -පෙ- වීරියාරම්භාය සංවත්තන්ති. සාධු භන්තෙ භික්ඛූ යාවජීවං ආරඤ්ඤිකා අස්සු -පෙ- යාවජීවං මච්ඡමංසං න ඛාදෙය්යුං. යො මච්ඡමංසං ඛාදෙය්ය වජ්ජං නං ඵුසෙය්යාති. ඉමානි පඤ්ච වත්ථූනි සමණො ගොතමො නානුජානාති. තෙ මයං ඉමෙහි පඤ්චහි වත්ථූහි සමාදාය වත්තාමා”ති."
                    },
                    {
                        "type": "paragraph",
                        "text": "තත්ථ යෙ තෙ මනුස්සා අස්සද්ධා අප්පසන්නා දුබ්බුද්ධිනො තෙ එවමාහංසු: “ඉමෙ ඛො සමණා{1} ධුතා සල්ලෙඛවුත්තිනො. සමණො පන ගොතමො බාහුලිකො බාහුල්ලාය චෙතෙතී”ති. යෙ පන තෙ මනුස්සා සද්ධා පසන්නා පණ්ඩිතා බුද්ධිමන්තො තෙ උජ්ඣායන්ති ඛීයන්ති විපාචෙන්ති: “කථං හි නාම දෙවදත්තො භගවතො සඞ්ඝභෙදාය පරක්කමිස්සති චක්කභෙදායා”ති. අස්සොසුං ඛො භික්ඛූ තෙසං මනුස්සානං උජ්ඣායන්තානං ඛීයන්තානං විපාචෙන්තානං. යෙ තෙ භික්ඛූ අප්පිච්ඡා -පෙ- තෙ උජ්ඣායන්ති ඛීයන්ති විපාචෙන්ති: “කථං හි නාම දෙවදත්තො සඞ්ඝභෙදාය පරක්කමිස්සති චක්කභෙදායා”ති."
                    },
                    {
                        "type": "paragraph",
                        "text": "26. අථ ඛො තෙ භික්ඛූ භගවතො එතමත්ථං ආරොචෙසුං. “සච්චං කිර ත්වං දෙවදත්ත සඞ්ඝභෙදාය පරක්කමසි චක්කභෙදායා”ති."
                    },
                    {
                        "type": "paragraph",
                        "text": "“සච්චං භගවා”."
                    },
                    {
                        "type": "paragraph",
                        "text": "“අලං දෙවදත්ත. මා තෙ රුච්චි සඞ්ඝභෙදො. ගරුකා ඛො දෙවදත්ත, සඞ්ඝභෙදො. යො ඛො දෙවදත්ත, සමග්ගං සඞ්ඝං භින්දති, කප්පට්ඨිතිකං කිබ්බිසං පසවති, කප්පං නිරයම්හි පච්චති. යො ච ඛො දෙවදත්ත භින්නං සඞ්ඝං සමග්ගං කරොති, බ්රහ්මං පුඤ්ඤං පසවති, කප්පං සග්ගම්හි මොදති. අලං දෙවදත්ත. මා තෙ රුච්චි සඞ්ඝභෙදො. ගරුකා ඛො දෙවදත්ත, සඞ්ඝභෙදො”ති."
                    }
                ],
                "footnotes": [
                    {
                        "type": "footnote",
                        "text": "1. සමණා සක්යපුත්තියා, - සීමු."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 304,
            "pali": {
                "entries": [
                    {
                        "type": "paragraph",
                        "text": "අථ ඛො ආයස්මා ආනන්දො පුබ්බන්හසමයං නිවාසෙත්වා පත්තචීවරමාදාය රාජගහං පිණ්ඩාය පාවිසි. අද්දසා ඛො දෙවදත්තො ආයස්මන්තං ආනන්දං රාජගහෙ පිණ්ඩාය චරන්තං. දිස්වාන යෙනායස්මා ආනන්දො තෙනුපසඞ්කමි. උපසඞ්කමිත්වා ආයස්මන්තං ආනන්දං එතදවොච: “අජ්ජතග්ගෙ දානාහං ආවුසො ආනන්ද අඤ්ඤත්රෙව භගවතා අඤ්ඤත්රෙව භික්ඛුසඞ්ඝා උපොසථං කරිස්සාමි, සඞ්ඝකම්මං කරිස්සාමී”ති."
                    },
                    {
                        "type": "paragraph",
                        "text": "අථ ඛො ආයස්මා ආනන්දො රාජගහෙ පිණ්ඩාය චරිත්වා පච්ඡාභත්තං පිණ්ඩපාතපටික්කන්තො යෙන භගවා තෙනුපසඞ්කමි. උපසඞ්කමිත්වා භගවන්තං අභිවාදෙත්වා එකමන්තං නිසීදි. එකමන්තං නිසින්නො ඛො ආයස්මා ආනන්දො භගවන්තං එතදවොච: “ඉධාහං භන්තෙ පුබ්බන්හසමයං නිවාසෙත්වා පත්තචීවරමාදාය රාජගහං පිණ්ඩාය පාවිසිං. අද්දසා ඛො මං භන්තෙ දෙවදත්තො රාජගහෙ පිණ්ඩාය චරන්තං. දිස්වාන යෙනාහං තෙනුපසඞ්කමි. උපසඞ්කමිත්වා මං එතදවොච: ‘අජ්ජතග්ගෙ දානාහං ආවුසො ආනන්ද අඤ්ඤත්රෙව භගවතා අඤ්ඤත්රෙව භික්ඛුසඞ්ඝා උපොසථං කරිස්සාමි, සඞ්ඝකම්මං කරිස්සාමී’ති. අජ්ජ භන්තෙ දෙවදත්තො සඞ්ඝං භින්දිස්සතී”ති."
                    },
                    {
                        "type": "paragraph",
                        "text": "අථ ඛො භගවා එතමත්ථං විදිත්වා තායං වෙලායං ඉමං උදානං උදානෙසි:"
                    },
                    {
                        "type": "paragraph",
                        "text": "සුකරං සාධුනා සාධු සාධු පාපෙන දුක්කරං,"
                    },
                    {
                        "type": "paragraph",
                        "text": "පාපං පාපෙන සුකරං පාපමරියෙහි දුක්කරන්ති."
                    },
                    {
                        "type": "centered",
                        "text": "දුතියං භාණවාරං",
                        "level": 1
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 306,
            "pali": {
                "entries": [
                    {
                        "type": "paragraph",
                        "text": "1. අථ ඛො දෙවදත්තො තදහුපොසථෙ උට්ඨායාසනා සලාකං ගාහෙසි: “මයං ආවුසො සමණං ගොතමං උපසඞ්කමිත්වා පඤ්ච වත්ථූනි යාචිම්හ:"
                    },
                    {
                        "type": "paragraph",
                        "text": "භගවා භන්තෙ අනෙකපරියායෙන අප්පිච්ඡස්ස සන්තුට්ඨස්ස සල්ලෙඛස්ස ධුතස්ස පාසාදිකස්ස අපචයස්ස වීරියාරම්භස්ස වණ්ණවාදී. ඉමානි භන්තෙ පඤ්ච වත්ථූනි අනෙකපරියායෙන අප්පිච්ඡතාය -පෙ- වීරියාරම්භාය සංවත්තන්ති, සාධු භන්තෙ භික්ඛූ යාවජීවං ආරඤ්ඤිකා අස්සු. යො ගාමන්තං ඔසරෙය්ය වජ්ජං නං ඵුසෙය්ය -පෙ- යාවජීවං මච්ඡමංසං න ඛාදෙය්යුං. යො මච්ඡමංසං ඛාදෙය්ය වජ්ජං නං ඵුසෙය්යාති. ඉමානි පඤ්ච වත්ථූනි සමණො ගොතමො නානුජානාති. තෙ මයං ඉමෙහි පඤ්චහි වත්ථූහි සමාදාය වත්තාම. යස්සායස්මතො ඉමානි පඤ්ච වත්ථූනි ඛමන්ති{1} සො සලාකං ගණ්හාතූ”ති."
                    },
                    {
                        "type": "paragraph",
                        "text": "තෙන ඛො පන සමයෙන වෙසාලිකා වජ්ජිපුත්තකා පඤ්චමත්තානි භික්ඛුසතානි නවකා චෙව හොන්ති අප්පකතඤ්ඤුනො ච. තෙ ‘අයං ධම්මො අයං විනයො ඉදං සත්ථුසාසනන්ති’ සලාකං ගණ්හිංසු."
                    },
                    {
                        "type": "paragraph",
                        "text": "අථ ඛො දෙවදත්තො සඞ්ඝං භින්දිත්වා පඤ්චමත්තානි භික්ඛුසතානි ආදාය යෙන ගයාසීසං තෙන පක්කාමි."
                    },
                    {
                        "type": "paragraph",
                        "text": "අථ ඛො සාරිපුත්තමොග්ගල්ලානා යෙන භගවා තෙනුපසඞ්කමිංසු. උපසඞ්කමිත්වා භගවන්තං අභිවාදෙත්වා එකමන්තං නිසීදිංසු. එකමන්තං නිසින්නො ඛො ආයස්මා සාරිපුත්තො භගවන්තං එතදවොච: “දෙවදත්තො භන්තෙ සඞ්ඝං භින්දිත්වා පඤ්චමත්තානි භික්ඛුසතානි ආදාය යෙන ගයාසීසං තෙන පක්කන්තො”ති."
                    },
                    {
                        "type": "paragraph",
                        "text": "“න හි නාම තුම්හාකං සාරිපුත්තා තෙසු නවකෙසු භික්ඛූසු කාරුඤ්ඤම්පි භවිස්සති. ගච්ඡථ තුම්හෙ සාරිපුත්තා, පුරා තෙ භික්ඛූ අනයව්යසනං ආපජ්ජන්තී”ති. “එවං භන්තෙ”ති ඛො සාරිපුත්තමොග්ගල්ලානා භගවතො පටිස්සුත්වා උට්ඨායාසනා භගවන්තං අභිවාදෙත්වා පදක්ඛිණං කත්වා යෙන ගයාසීසං තෙන පක්කමිංසු."
                    }
                ],
                "footnotes": [
                    {
                        "type": "footnote",
                        "text": "1. ඛමති - වි."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 308,
            "pali": {
                "entries": [
                    {
                        "type": "paragraph",
                        "text": "තෙන ඛො පන සමයෙන අඤ්ඤතරො භික්ඛු භගවතො අවිදූරෙ රොදමානො ඨිතො හොති. අථ ඛො භගවා තං භික්ඛුං එතදවොච: “කිස්ස ත්වං භික්ඛු රොදසී”ති."
                    },
                    {
                        "type": "paragraph",
                        "text": "“යෙපි තෙ භන්තෙ භගවතො අග්ගසාවකා සාරිපුත්තමොග්ගල්ලානා තෙපි දෙවදත්තස්ස සන්තිකෙ ගච්ඡන්ති, දෙවදත්තස්ස ධම්මං රොචෙන්තා”ති."
                    },
                    {
                        "type": "paragraph",
                        "text": "“අට්ඨානමෙතං භික්ඛු අනවකාසො යං සාරිපුත්තමොග්ගල්ලානා දෙවදත්තස්ස ධම්මං රොචෙය්යුං, අපි ච තෙ ගතා භික්ඛූනං සඤ්ඤත්තියා”ති"
                    },
                    {
                        "type": "paragraph",
                        "text": "2. තෙන ඛො පන සමයෙන දෙවදත්තො මහතියා පරිසාය පරිවුතො ධම්මං දෙසෙන්තො හොති. අද්දසා ඛො දෙවදත්තො සාරිපුත්තමොග්ගල්ලානෙ දූරතො ව ආගච්ඡන්තෙ. දිස්වාන භික්ඛූ ආමන්තෙසි: “පස්සථ භික්ඛවෙ යාව ස්වාක්ඛාතො මයා ධම්මො, යෙපි තෙ සමණස්ස ගොතමස්ස අග්ගසාවකා සාරිපුත්තමොග්ගල්ලානා තෙපි මම සන්තිකෙ ආගච්ඡන්ති, මම ධම්මං රොචෙන්තා”ති. එවං වුත්තෙ කොකාලිකො දෙවදත්තං එතදවොච: “මා ආවුසො දෙවදත්ත සාරිපුත්තමොග්ගල්ලානෙ විස්සසි. පාපිච්ඡා සාරිපුත්තමොග්ගල්ලානා පාපිකානං ඉච්ඡානං වසංගතා”ති."
                    },
                    {
                        "type": "paragraph",
                        "text": "“අලං ආවුසො. ස්වාගතං තෙසං යතො මෙ ධම්මං රොචෙන්තී”ති."
                    },
                    {
                        "type": "paragraph",
                        "text": "අථ ඛො දෙවදත්තො ආයස්මන්තං සාරිපුත්තං උපඩ්ඪාසනෙන නිමන්තෙසි: “එහාවුසො සාරිපුත්ත ඉධ නිසීදාහී”ති."
                    },
                    {
                        "type": "paragraph",
                        "text": "“අලං ආවුසො”ති ඛො ආයස්මා සාරිපුත්තො අඤ්ඤතරං ආසනං ගහෙත්වා එකමන්තං නිසීදි. ආයස්මාපි ඛො මහාමොග්ගල්ලානො අඤ්ඤතරං ආසනං ගහෙත්වා එකමන්තං නිසීදි."
                    },
                    {
                        "type": "paragraph",
                        "text": "අථ ඛො දෙවදත්තො බහුදෙවරත්තිං භික්ඛූ ධම්මියා කථාය සන්දස්සෙත්වා සමාදපෙත්වා සමුත්තෙජෙත්වා සම්පහංසෙත්වා ආයස්මන්තං සාරිපුත්තං අජ්ඣෙසි: “විගතථිනමිද්ධො ඛො ආවුසො සාරිපුත්ත භික්ඛුසඞ්ඝො. පටිභාතු තං ආවුසො සාරිපුත්ත භික්ඛූනං ධම්මිකථා. පිට්ඨි මෙ ආගිලායති. තමහං ආයමිස්සාමී”ති. “එවමාවුසො”ති ඛො ආයස්මා සාරිපුත්තො දෙවදත්තස්ස පච්චස්සොසි."
                    },
                    {
                        "type": "paragraph",
                        "text": "අථ ඛො දෙවදත්තො චතුග්ගුණං සඞ්ඝාටිං පඤ්ඤාපෙත්වා දක්ඛිණෙන පස්සෙන සෙය්යං කප්පෙසි. තස්ස කිලමන්තස්ස මුට්ඨස්සතිස්ස අසම්පජානස්ස මුහුත්තනෙව{1} නිද්දා ඔක්කමි."
                    }
                ],
                "footnotes": [
                    {
                        "type": "footnote",
                        "text": "1. මුහුත්තකෙනෙව - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 310,
            "pali": {
                "entries": [
                    {
                        "type": "paragraph",
                        "text": "අථ ඛො ආයස්මා සාරිපුත්තො ආදෙසනාපාටිහාරියානුසාසනියා භික්ඛූ ධම්මියා කථාය ඔවදි, අනුසාසි. ආයස්මා මහාමොග්ගල්ලානො ඉද්ධිපාටිහාරියානුසාසනියා භික්ඛූ ධම්මියා කථාය ඔවදි, අනුසාසි. අථ ඛො තෙසං භික්ඛූනං ආයස්මතා සාරිපුත්තෙන ආදෙසනාපාටිහාරියානුසාසනියා ආයස්මතා මහාමොග්ගල්ලානෙන ඉද්ධිපාටිහාරියානුසාසනියා ඔවදියමානානං අනුසාසියමානානං විරජං වීතමලං ධම්මචක්ඛුං උදපාදි “යං කිඤ්චි සමුදයධම්මං සබ්බං තං නිරොධධම්මන්ති”."
                    },
                    {
                        "type": "paragraph",
                        "text": "අථ ඛො ආයස්මා සාරිපුත්තො භික්ඛූ ආමන්තෙසි: “ගච්ඡාම මයං ආවුසො භගවතො සන්තිකෙ. යො තස්ස භගවතො ධම්මං රොචෙති සො ආගච්ඡතූ”ති. අථ ඛො සාරිපුත්තමොග්ගල්ලානා තානි පඤ්ච භික්ඛුසතානි ආදාය යෙන වෙළුවනං තෙනුපසඞ්කමිංසු. අථ ඛො කොකාලිකො දෙවදත්තං උට්ඨාපෙසි: උට්ඨෙහි ආවුසො දෙවදත්ත. නීතා තෙ භික්ඛූ සාරිපුත්තමොග්ගල්ලානෙහි. නනු ත්වං, ආවුසො දෙවදත්ත මයා වුත්තො ‘මා ආවුසො දෙවදත්ත, සාරිපුත්තමොග්ගල්ලානෙ විස්සසි. පාපිච්ඡා සාරිපුත්තමොග්ගල්ලානා පාපිකානං ඉච්ඡානං වසංගතා’ති? අථ ඛො දෙවදත්තස්ස තත්ථෙව උණ්හං ලොහිතං මුඛතො උග්ගඤ්ඡි."
                    },
                    {
                        "type": "paragraph",
                        "text": "3. අථ ඛො සාරිපුත්තමොග්ගල්ලානා යෙන භගවා තෙනුපසඞ්කමිංසු, උපසඞ්කමිත්වා භගවන්තං අභිවාදෙත්වා එකමන්තං නිසීදිසුං. එකමන්තං නිසින්නො ඛො ආයස්මා සාරිපුත්තො භගවන්තං එතදවොච “සාධු භන්තෙ භෙදකානුවත්තකා භික්ඛූ පුන උපසම්පජ්ජෙය්යුන්ති”."
                    },
                    {
                        "type": "paragraph",
                        "text": "“අලං සාරිපුත්ත. මා තෙ රුච්චි භෙදකානුවත්තකානං භික්ඛූනං පුන උපසම්පදා. තෙන හි ත්වං සාරිපුත්ත භෙදකානුවත්තකෙ භික්ඛූ ථුල්ලච්චයං දෙසාපෙහි”."
                    },
                    {
                        "type": "paragraph",
                        "text": "“කථං පන තෙ සාරිපුත්ත දෙවදත්තො පටිපජ්ජී”ති."
                    },
                    {
                        "type": "paragraph",
                        "text": "“යථෙව භන්තෙ භගවා බහුදෙව රත්තිං භික්ඛූ ධම්මියා කථාය සන්දස්සෙත්වා සමාදපෙත්වා සමුත්තෙජෙත්වා සම්පහංසෙත්වා මං අජ්ඣෙසති: “විගතථිනමිද්ධො ඛො සාරිපුත්ත භික්ඛුසඞ්ඝො, පටිභාතු තං සාරිපුත්ත භික්ඛූනං ධම්මී කථා. පිට්ඨි මෙ ආගිලායති. තමහං ආයමිස්සාමී’ති. එවමෙව ඛො භන්තෙ දෙවදත්තො පටිපජ්ජී”ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 312,
            "pali": {
                "entries": [
                    {
                        "type": "paragraph",
                        "text": "අථ ඛො භගවා භික්ඛූ ආමන්තෙසි: “භූතපුබ්බං භික්ඛවෙ අරඤ්ඤායතනෙ මහාසරසී. තං නාගා උපනිස්සාය විහරිංසු. තෙ තං සරසිං ඔගාහෙත්වා සොණ්ඩාය භිසමුළාලං අබ්බුහිත්වා සුවික්ඛාලිතං වික්ඛාලෙත්වා අකද්දමං සඞ්ඛාදිත්වා අජ්ඣොහරන්ති. තෙසං තං වණ්ණාය චෙව හොති බලාය ච, න ච තතො නිදානං මරණං වා නිගච්ඡන්ති මරණමත්තං වා දුක්ඛං. තෙසං යෙව ඛො පන භික්ඛවෙ, මහානාගානං අනුසික්ඛමානා තරුණා භිංකඡාපා තෙ තං සරසිං ඔගාහෙත්වා සොණ්ඩාය භිසමුළාලං අබ්බුහිත්වා, න සුවික්ඛාලිතං වික්ඛාලෙත්වා සකද්දමං සඞ්ඛාදිත්වා අජ්ඣොහරන්ති. තෙසං තං නෙව වණ්ණාය හොති න බලාය. තතො නිදානංච මරණං වා නිගච්ඡන්ති මරණමත්තං වා දුක්ඛං. එවමෙව ඛො භික්ඛවෙ දෙවදත්තො මමානුකුබ්බං කපණො මරිස්සතීති."
                    },
                    {
                        "type": "gatha",
                        "text": "මහාවරාහස්ස මහිං විකුබ්බතො\nභිසං ඝසානස්ස{1} නදීසු ජග්ගතො,\nභිංකොව පඞ්කං අභිභක්ඛයිත්වා\nමමානුකුබ්බං කපණො මරිස්සතී”ති.",
                        "level": 2
                    },
                    {
                        "type": "paragraph",
                        "text": "4. “අට්ඨහි භික්ඛවෙ, අඞ්ගෙහි සමන්නාගතො භික්ඛු දූතෙය්යං ගන්තුමරහති. කතමෙහි අට්ඨහි: ඉධ භික්ඛවෙ භික්ඛු සොතා ච හොති සාවෙතා ච උග්ගහෙතා ච ධාරෙතා ච විඤ්ඤාතා ච විඤ්ඤාපෙතා ච කුසලො ච සහිතාසහිතස්ස නො ච කලහකාරකො. ඉමෙහි ඛො භික්ඛවෙ අට්ඨහඞ්ගෙහි සමන්නාගතො භික්ඛු දූතෙය්යං ගන්තුමරහති."
                    },
                    {
                        "type": "paragraph",
                        "text": "අට්ඨහි භික්ඛවෙ අඞ්ගෙහි සමන්නාගතො සාරිපුත්තො දූතෙය්යං ගන්තුමරහති. කතමෙහි අට්ඨහි: ඉධ භික්ඛවෙ සාරිපුත්තො සොතා ච හොති සාවෙතා ච උග්ගහෙතා ච ධාරෙතා ච විඤ්ඤාතා ච විඤ්ඤාපෙතා ච කුසලො ච සහිතාසහිතස්ස නො ච කලහකාරකො. ඉමෙහි ඛො භික්ඛවෙ අට්ඨහඞ්ගෙහි සමන්නාගතො සාරිපුත්තො දූතෙය්යං ගන්තුමරහතී”ති."
                    },
                    {
                        "type": "gatha",
                        "text": "“යො වෙ න බ්යථති{2} පත්වා පරිසං උග්ගවාදිනිං\nන ච හාපෙති වචනං න ච ඡාදෙති සාසනං.\nඅසන්දිද්ධො ච අක්ඛාති පුච්ඡිතො ච න කුප්පති\nස වෙ තාදිසකො භික්ඛු දූතෙය්යං ගන්තුමරහතී”ති.",
                        "level": 1
                    }
                ],
                "footnotes": [
                    {
                        "type": "footnote",
                        "text": "1. සසමානස්ස (කෙසුචි)"
                    },
                    {
                        "type": "footnote",
                        "text": "2. ව්යාධති (සීමු)"
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 314,
            "pali": {
                "entries": [
                    {
                        "type": "paragraph",
                        "text": "“අට්ඨහි භික්ඛවෙ අසද්ධම්මෙහි අභිභූතො පරියාදින්නචිත්තො දෙවදත්තො ආපායිකො නෙරයිකො කප්පට්ඨො අතෙකිච්ඡො. කතමෙහි අට්ඨහි: ලාභෙන භික්ඛවෙ අභිභූතො පරියාදින්නචිත්තො දෙවදත්තො ආපායිකො නෙරයිකො කප්පට්ඨො අතෙකිච්ඡො. අලාභෙන භික්ඛවෙ -පෙ- යසෙන භික්ඛවෙ -පෙ- අයසෙන භික්ඛවෙ -පෙ- සක්කාරෙන භික්ඛවෙ -පෙ- අසක්කාරෙන භික්ඛවෙ -පෙ- පාපිච්ඡතාය භික්ඛවෙ -පෙ- පාපමිත්තතාය භික්ඛවෙ අභිභූතො පරියාදින්නචිත්තො දෙවදත්තො ආපායිකො නෙරයිකො කප්පට්ඨො අතෙකිච්ඡො. ඉමෙහි ඛො භික්ඛවෙ අට්ඨහි අසද්ධම්මෙහි අභිභූතො පරියාදින්නචිත්තො දෙවදත්තො ආපායිකො නෙරයිකො කප්පට්ඨො අතෙකිච්ඡො."
                    },
                    {
                        "type": "paragraph",
                        "text": "සාධු භික්ඛවෙ භික්ඛු උප්පන්නං ලාභං අභිභුය්ය අභිභුය්ය විහරෙය්ය උප්පන්නං අලාභං -පෙ- උප්පන්නං යසං -පෙ- උප්පන්නං අයසං -පෙ- උප්පන්නංසක්කාරං -පෙ- උප්පන්නං අසක්කාරං -පෙ- උප්පන්නං පාපිච්ඡතං -පෙ- උප්පන්නං පාපමිත්තතං -පෙ- අභිභුය්ය අභිභුය්ය විහරෙය්ය."
                    },
                    {
                        "type": "paragraph",
                        "text": "කිං ච භික්ඛවෙ භික්ඛු අත්ථවසං පටිච්ච උප්පන්නං ලාභං අභිභුය්ය අභිභුය්ය විහරෙය්ය. උප්පන්නං අලාභං -පෙ- උප්පන්නං යසං උප්පන්නං අයසං -පෙ- උප්පන්නං සක්කාරං -පෙ- උප්පන්නං අසක්කාරං -පෙ- උප්පන්නං පාපිච්ඡතං -පෙ- උප්පන්නං පාපමිත්තතං අභිභුය්ය අභිභුය්ය භික්ඛවෙ උප්පන්නං ලාභං අනභිභුය්ය අනභිභුය්ය විහරතො උප්පජ්ජෙය්යුං විහරෙය්ය. යංහි‘ස්ස ආසවා විඝාතපරිළාහා උප්පන්නං ලාභං අභිභුය්ය අභිභුය්ය විහරතො එවංස තෙ ආසවා විඝාතපරිළාහා න හොන්ති."
                    },
                    {
                        "type": "paragraph",
                        "text": "යං හි‘ස්ස භික්ඛවෙ උප්පන්නං අලාභං -පෙ- උප්පන්නං යසං -පෙ- උප්පන්නං අයසං -පෙ- උප්පන්නං සක්කාරං -පෙ- උප්පන්නං අසක්කාරං -පෙ- උප්පන්නං පාපිච්ඡතං -පෙ- උප්පන්නං පාපමිත්තතං අනභිභුය්ය අනභිභුය්ය විහරතො උප්පජ්ජෙය්යුං ආසවා විඝාතපරිළාහා උප්පන්නං පාපමිත්තතං අභිභුය්ය අභිභුය්ය විහරතො එවංස තෙ ආසවා විඝාතපරිළාහා න හොන්ති."
                    },
                    {
                        "type": "paragraph",
                        "text": "ඉදං ඛො භික්ඛවෙ අත්ථවසං පටිච්ච උප්පන්නං ලාභං අභිභුය්ය අභිභුය්ය විහරෙය්ය. උප්පන්නං අලාභං -පෙ- උප්පන්නං යසං -පෙ- උප්පන්නං අයසං -පෙ- උප්පන්නං සක්කාරං -පෙ- උප්පන්නං අසක්කාරං -පෙ- උප්පන්නං පාපිච්ඡතං -පෙ- උප්පන්නං පාපමිත්තතං අභිභුය්ය අභිභුය්ය විහරෙය්ය, තස්මාතිහ භික්ඛවෙ උප්පන්නං ලාභං අභිභුය්ය අභිභුය්ය විහරිස්සාම - උප්පන්නං අලාභං -පෙ- උප්පන්නං යසං -පෙ- උප්පන්නං අයසං -පෙ- උප්පන්නං සක්කාරං -පෙ- උප්පන්නං අසක්කාරං -පෙ- උප්පන්නං පාපිච්ඡතං -පෙ- උප්පන්නං පාපමිත්තතං අභිභුය්ය අභිභුය්ය විහරිස්සාමා’ති එවං හි වො භික්ඛවෙ සික්ඛිතබ්බන්ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 316,
            "pali": {
                "entries": [
                    {
                        "type": "paragraph",
                        "text": "5**.** “තීහි භික්ඛවෙ අසද්ධම්මෙහි අභිභූතො පරියාදින්නචිත්තො දෙවදත්තො ආපායිකො නෙරයිකො කප්පට්ඨො අතෙකිච්ඡො. කතමෙහි තීහි: පාපිච්ඡතා පාපමිත්තතා ඔරමත්තකෙන විසෙසාධිගමෙන අන්තරාවොසානං ආපාදි. ඉමෙහි ඛො භික්ඛවෙ තීහි අසද්ධම්මෙහි අභිභූතො පරියාදින්නචිත්තො දෙවදත්තො ආපායිකො නෙරයිකො කප්පට්ඨො අතෙකිච්ඡො”ති."
                    },
                    {
                        "type": "gatha",
                        "text": "1. “මා ජාතු කොචි ලොකස්මිං පාපිච්ඡො උදපජ්ජථ,\nතදමිනා‘පි{1} විජානාථ{2} පාපිච්ඡානං යථා ගති.",
                        "level": 1
                    },
                    {
                        "type": "gatha",
                        "text": "2. පණ්ඩිතොති සමඤ්ඤාතො භාවිතත්තොති සම්මතො,\nජලං’ව යසසා අට්ඨා, දෙවදත්තො’ති මෙ සුතං.",
                        "level": 1
                    },
                    {
                        "type": "gatha",
                        "text": "3. සො පමාදමනුචිණ්ණො{3} ආසජ්ජ නං තථාගතං,\nඅවීචිනිරයං පත්තො චතුද්වාරං භයානකං.",
                        "level": 1
                    },
                    {
                        "type": "gatha",
                        "text": "4. අදුට්ඨස්ස හි යො දුබ්භෙ පාපකම්මං අකුබ්බතො\nතමෙව පාපං ඵුසති දුට්ඨචිත්තං අනාදරං.",
                        "level": 1
                    },
                    {
                        "type": "gatha",
                        "text": "5. සමුද්දං විසකුම්භෙන යො මඤ්ඤෙය්ය පදූසිතුං.\nන සො තෙන පදූසෙය්ය භ්ස්මා{4} හි උදධි මහා.",
                        "level": 1
                    },
                    {
                        "type": "gatha",
                        "text": "6. එවමෙව තථාගතං යො වාදෙනුපහිංසති;\nසමග්ගතං{5} සන්තචිත්තං වාදො තම්හි න රූහති,",
                        "level": 1
                    },
                    {
                        "type": "gatha",
                        "text": "7. තාදිසං මිත්තං කුබ්බෙථ තං ච සෙවෙථ පණ්ඩිතො\nයස්ස මග්ගානුගො භික්ඛු ඛයං දුක්ඛස්ස පාපුණෙ”ති.",
                        "level": 1
                    }
                ],
                "footnotes": [
                    {
                        "type": "footnote",
                        "text": "1. තදමිනා - සීමු."
                    },
                    {
                        "type": "footnote",
                        "text": "2. ජානාථ - මඡසං, ස්යා."
                    },
                    {
                        "type": "footnote",
                        "text": "3. පමාදං අනුචිණ්ණො - මඡසං."
                    },
                    {
                        "type": "footnote",
                        "text": "4. භෙස්මා - සීමු. භස්මා - මඡසං."
                    },
                    {
                        "type": "footnote",
                        "text": "5. සම්මාගතං - සීමු."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 318,
            "pali": {
                "entries": [
                    {
                        "type": "paragraph",
                        "text": "6. අථ ඛො ආයස්මා උපාලි යෙන භගවා තෙනුපසඞ්කමි. උපසඞ්කමිත්වා භගවන්තං අභිවාදෙත්වා එකමන්තං නිසීදි. එකමන්තං නිසින්නො ඛො ආයස්මා උපාලි භගවන්තං එතදවොච: “සඞ්ඝරාජි සඞ්ඝරාජී’ති, භන්තෙ වුච්චති කිත්තාවතා නු ඛො භන්තෙ සඞ්ඝරාජි හොති නො ච සඞ්ඝභෙදො. කිත්තාවතා ච පන සඞ්ඝරාජි චෙව හොති සඞ්ඝභෙදො චා”ති."
                    },
                    {
                        "type": "paragraph",
                        "text": "“එකතො උපාලි එකො හොති එකතො ද්වෙ චතුත්ථො අනුසාවෙති{1} සලාකං ගාහෙති ‘අයං ධම්මො අයං විනයො ඉදං සත්ථුසාසනං ඉමං ගණ්හථ ඉමං රොචෙථා’ති. එවම්පි ඛො උපාලි සඞ්ඝරාජි හොති නො ච සඞ්ඝභෙදො.”"
                    },
                    {
                        "type": "paragraph",
                        "text": "“එකතො උපාලි ද්වෙ හොන්ති එකතො ද්වෙ පඤ්චමො අනුසාවෙති සලාකං ගාහෙති, ‘අයං ධම්මො අයං විනයො ඉදං සත්ථුසාසනං ඉමං ගණ්හථ ඉමං රොචෙථා’ති. එවම්පි ඛො උපාලි සඞ්ඝරාජි හොති නො ච සඞ්ඝභෙදො.”"
                    },
                    {
                        "type": "paragraph",
                        "text": "“එකතො උපාලි ද්වෙ හොන්ති එකතො තයො. ඡට්ඨො අනුසාවෙති සලාකං ගාහෙති ‘අයං ධම්මො අයං විනයො ඉදං සත්ථු සාසනං ඉමං ගණ්හථ ඉමං රොචෙථා’ති, එවම්පි ඛො උපාලි සඞ්ඝරාජි හොති නො ච සඞ්ඝභෙදො”."
                    },
                    {
                        "type": "paragraph",
                        "text": "“එකතො උපාලි තයො හොන්ති, එකතො තයො. සත්තමො අනුසාවෙති සලාකං ගාහෙති ‘අයං ධම්මො අයං විනයො ඉදං සත්ථු සාසනං ඉමං ගණ්හථ ඉමං රොචෙථා’ති, එවම්පි ඛො උපාලි සඞ්ඝරාජි හොති නො ච සඞ්ඝභෙදො.”"
                    },
                    {
                        "type": "paragraph",
                        "text": "“එකතො උපාලි තයො හොන්ති, එකතො චත්තාරො, අට්ඨමො අනුසාවෙති සලාකං ගාහෙති ‘අයං ධම්මො අයං විනයො ඉදං සත්ථු සාසනං ඉමං ගණ්හථ ඉමං රොචෙථා’ති. එවම්පි ඛො උපාලි සඞ්ඝරාජි හොති නො ච සඞ්ඝභෙදො.”"
                    }
                ],
                "footnotes": [
                    {
                        "type": "footnote",
                        "text": "1. අනුස්සාවෙති - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 320,
            "pali": {
                "entries": [
                    {
                        "type": "paragraph",
                        "text": "“එකතො උපාලි චත්තාරො හොන්ති එකතො චත්තාරො. නවමො අනුසාවෙති සලාකං ගාහෙති ‘අයං ධම්මො අයං විනයො ඉදං සත්ථු සාසනං ඉමං ගණ්හථ ඉමං රොචෙථා’ති. එවං ඛො උපාලි සඞ්ඝරාජි චෙව හොති සඞ්ඝභෙදො ච. නවන්නං වා උපාලි අතිරෙක නවන්නං වා සඞ්ඝරාජි චෙව හොති සඞ්ඝභෙදො ච.”"
                    },
                    {
                        "type": "paragraph",
                        "text": "“න ඛො උපාලි භික්ඛුනී සඞ්ඝං භින්දති. අපි ච භෙදාය පරක්කමති. න සික්ඛමානා සඞ්ඝං භින්දති. අපි ච භෙදාය පරක්කමති. න සාමණෙරො සඞ්ඝං භින්දති. අපි ච භෙදාය පරක්කමති. න සාමණෙරී සඞ්ඝං භින්දති. අපි ච භෙදාය පරක්කමති. න උපාසකො සඞ්ඝං භින්දති. අපි ච භෙදාය පරක්කමති. න උපාසිකා සඞ්ඝං භින්දති. අපි ච භෙදාය පරක්කමති. භික්ඛු ඛො උපාලි, පකතත්තො සමානසංවාසකො සමානසීමායං ඨිතො සඞ්ඝං භින්දෙ”ති."
                    },
                    {
                        "type": "paragraph",
                        "text": "‘සඞ්ඝභෙදො සඞ්ඝභෙදො’ති භන්තෙ වුච්චති. කිත්තාවතා නු ඛො භන්තෙ සඞ්ඝො භින්නා හොතී”ති."
                    },
                    {
                        "type": "paragraph",
                        "text": "“ඉධුපාලි භික්ඛූ අධම්මං ධම්මො’ති දීපෙන්ති, ධම්මං අධම්මො’ති දීපෙන්ති, අවිනයං විනයොති දීපෙන්ති, විනයං අවිනයොති දීපෙන්ති, අභාසිතං අලපිතං තථාගතෙන භාසිතං ලපිතං තථාගතෙනාති දීපෙන්ති, භාසිතං ලපිතං තථාගතෙන අභාසිතං අලපිතං තථාගතෙනාති දීපෙන්ති, අනාචිණ්ණං තථාගතෙන ආචිණ්ණං තථාගතෙනාති දීපෙන්ති, ආචිණ්ණං තථාගතෙන අනාචිණ්ණං තථාගතෙනාති දීපෙන්ති, අපඤ්ඤත්තං තථාගතෙන පඤ්ඤත්තං තථාගතෙනාති දීපෙන්ති, පඤ්ඤත්තං තථාගතෙන අපඤ්ඤත්තං තථාගතෙනාති දීපෙන්ති, අනාපත්තිං ආපත්තීති දීපෙන්ති, ආපත්තිං අනාපත්තීති දීපෙන්ති, ලහුකං ආපත්තිං ගරුකා ආපත්තීති දීපෙන්ති, ගරුකං ආපත්තිං ලහුකා ආපත්තීති දීපෙන්ති, සාවසෙසං ආපත්තිං අනවසෙසා ආපත්තීති දීපෙන්ති, අනවසෙසං ආපත්තිං සාවසෙසා ආපත්තීති දීපෙන්ති, දුට්ඨුල්ලං ආපත්තිං අදුට්ඨුලා ආපත්තීති දීපෙන්ති, අදුට්ඨුල්ලං ආපත්තිං දුට්ඨුල්ලා ආපත්තීති දීපෙන්ති. තෙ ඉමෙහි අට්ඨාරසහි වත්ථූහි අපකස්සන්ති{1}, විපකස්සන්ති{2}, ආවෙණිං{3} උපොසථං කරොන්ති, ආවෙණිං පවාරණං කරොන්ති, ආවෙණිං සඞ්ඝකම්මං කරොන්ති. එත්තාවතා ඛො උපාලි සඞ්ඝො භින්නො හොතී”ති."
                    }
                ],
                "footnotes": [
                    {
                        "type": "footnote",
                        "text": "1. අපකාසන්ති - සීමු."
                    },
                    {
                        "type": "footnote",
                        "text": "2. අවපකාසන්ති - සීමු."
                    },
                    {
                        "type": "footnote",
                        "text": "3. ආවණි - සීමු."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 322,
            "pali": {
                "entries": [
                    {
                        "type": "paragraph",
                        "text": "8. “සඞ්ඝසාමග්ගී සඞ්ඝසාමග්ගී ති භන්තෙ වුච්චති. කිත්තාවතා නු ඛො භන්තෙ සඞ්ඝො සමග්ගො හොතී”ති."
                    },
                    {
                        "type": "paragraph",
                        "text": "“ඉධුපාලි භික්ඛූ අධම්මං අධම්මොති දීපෙන්ති, ධම්මං ධම්මොති දීපෙන්ති, අවිනයං අවිනයොති දීපෙන්ති, විනයං විනයොති දීපෙන්ති අභාසිතං අලපිතං තථාගතෙන අභාසිතං අලපිතං තථාගතෙනාති දීපෙන්ති, භාසිතං ලපිතං තථාගතෙන භාසිතං ලපිතං තථාගතෙනාති දීපෙන්ති, අනාචිණ්ණං තථාගතෙන අනාචිණ්ණං තථාගතෙනාති දීපෙන්ති, ආචිණ්ණං තථාගතෙන ආචිණ්ණං තථාගතෙනාති දීපෙන්ති, අපඤ්ඤත්තං තථාගතෙන අපඤ්ඤත්තං තථාගතෙනාති දීපෙන්ති, පඤ්ඤත්තං තථාගතෙන පඤ්ඤත්තං තථාගතෙනාති දීපෙන්ති, අනාපත්තිං අනාපත්තීති දීපෙන්ති, ආපත්තිං ආපත්තීති දීපෙන්ති, ලහුකං ආපත්තිං ලහුකා ආපත්තීති දීපෙන්ති, ගරුකං ආපත්තිං ගරුකා ආපත්තීති දීපෙන්ති, සාවසෙසං ආපත්තිං සාවසෙසා ආපත්තීති දීපෙන්ති, අනවසෙසං ආපත්තිං අනවසෙසා ආපත්තීති දීපෙන්ති, දුට්ඨුල්ලං ආපත්තිං දුට්ඨුල්ලා ආපත්තීති දීපෙන්ති. අදුට්ඨුල්ලං ආපත්තිං අදුට්ඨුල්ලා ආපත්තීති දීපෙන්ති. තෙ ඉමෙහි අට්ඨාරසහි වත්ථූහි න අපකස්සන්ති න විපකස්සන්ති න ආවෙණිං උපොසථං කරොන්ති, න ආවෙණිං පවාරණං කරොන්ති, න ආවෙණිං සඞ්ඝකම්මං කරොන්ති, එත්තාවතා ඛො උපාලි සඞ්ඝො සමග්ගො හොතී”ති."
                    },
                    {
                        "type": "paragraph",
                        "text": "9. “සමග්ගං පන භන්තෙ සඞ්ඝං භින්දිත්වා කිං සො පසවතී?”ති."
                    },
                    {
                        "type": "paragraph",
                        "text": "“සමග්ගං ඛො උපාලි සඞ්ඝං භින්දිත්වා කප්පට්ඨිකං කිබ්බිසං පසවති. කප්පං නිරයම්හි පච්චතී”ති."
                    },
                    {
                        "type": "gatha",
                        "text": "ආපායිකො නෙරයිකො කප්පට්ඨො සඞ්ඝභෙදකො,\nවග්ගරතො අධම්මට්ඨො යොගක්ඛෙමා පධංසති;\nසඞ්ඝං සමග්ගං භින්දිත්වා, කප්පං නිරයම්හි පච්චතී”ති.",
                        "level": 1
                    },
                    {
                        "type": "paragraph",
                        "text": "“භින්නං පන භන්තෙ සඞ්ඝං සමග්ගං කත්වා කිං සො පසවතී?”ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 324,
            "pali": {
                "entries": [
                    {
                        "type": "paragraph",
                        "text": "“භින්නං ඛො උපාලි සඞ්ඝං සමග්ගං කත්වා බ්රහ්මං පුඤ්ඤං පසවති. කප්පං සග්ගම්හි මොදතී”ති."
                    },
                    {
                        "type": "gatha",
                        "text": "“සුඛා සඞ්ඝස්ස සාමග්ගී සමග්ගානං චනුග්ගහො,{1}\nසමග්ගරතො ධම්මට්ඨො යොගක්ඛෙමා න ධංසති;\nසඞ්ඝං සමග්ගං කත්වාන කප්පං සග්ගම්හි මොදතී”ති.",
                        "level": 1
                    },
                    {
                        "type": "paragraph",
                        "text": "10. “සියා නු ඛො භන්තෙ සඞ්ඝභෙදකො ආපායිකො නෙරයිකො කප්පට්ඨො අතෙකිච්ඡො?”ති."
                    },
                    {
                        "type": "paragraph",
                        "text": "“සියා උපාලි සඞ්ඝභෙදකො ආපායිකො නෙරයිකො කප්පට්ඨො අතෙකිච්ඡො”ති."
                    },
                    {
                        "type": "paragraph",
                        "text": "සියා පන භන්තෙ සඞ්ඝභෙදකො න ආපායිකො න නෙරයිකො න කප්පට්ඨො න අතෙකිච්ඡො?ති”"
                    },
                    {
                        "type": "paragraph",
                        "text": "“සියා උපාලි සඞ්ඝභෙදකො න ආපායිකො න නෙරයිකො න කප්පට්ඨො න අතෙකිච්ඡො”ති."
                    },
                    {
                        "type": "paragraph",
                        "text": "“කතමො පන භන්තෙ සඞ්ඝභෙදකො ආපායිකො නෙරයිකො කප්පට්ඨො අතෙකිච්ඡො?”ති."
                    },
                    {
                        "type": "paragraph",
                        "text": "“ඉධුපාලි භික්ඛු අධම්මං ධම්මොති දීපෙති තස්මිං අධම්මදිට්ඨි භෙදෙ අධම්මදිට්ඨි විනිධාය දිට්ඨිං විනිධාය ඛන්තිං විනිධාය රුචිං විනිධාය භාවං අනුස්සාවෙති සලාකං ගාහෙති ‘අයං ධම්මො අයං විනයො ඉදං සත්ථු සාසනං ඉමං ගණ්හථ ඉමං රොචෙථා’ති. අයම්පි ඛො උපාලි සඞ්ඝභෙදකො ආපායිකො නෙරයිකො කප්පට්ඨො, අතෙකිච්ඡො."
                    }
                ],
                "footnotes": [
                    {
                        "type": "footnote",
                        "text": "1. ච අනග්ගහො - සීමු."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 326,
            "pali": {
                "entries": [
                    {
                        "type": "paragraph",
                        "text": "පුනචපරං උපාලි භික්ඛු අධම්මං ධම්මොති දීපෙති. තස්මිං අධම්මදිට්ඨි භෙදෙ ධම්මදිට්ඨි විනිධාය දිට්ඨිං විනිධාය ඛන්තිං විනිධාය රුචිං විනිධාය භාවං අනුසාවෙති, සලාකං ගාහෙති ‘අයං ධම්මො අයං විනයො ඉදං සත්ථු සාසනං ඉමං ගණ්හථ ඉමං රොචෙථා’ති. අයම්පි ඛො උපාලි සඞ්ඝභෙදකො ආපායිකො නෙරයිකො කප්පට්ඨො අතෙකිච්ඡො."
                    },
                    {
                        "type": "paragraph",
                        "text": "පුනචපරං උපාලි භික්ඛු අධම්මං ධම්මොති දීපෙති. තස්මිං අධම්මදිට්ඨි භෙදෙ වෙමතිකො විනිධාය දිට්ඨිං විනිධාය ඛන්තිං විනිධාය රුචිං විනිධාය භාවං අනුසාවෙති, සලාකං ගාහෙති ‘අයං ධම්මො අයං විනයො ඉදං සත්ථුසාසනං ඉමං ගණ්හථ ඉමං රොචෙථාති, අයම්පි ඛො උපාලි සඞ්ඝභෙදකො ආපායිකො නෙරයිකො කප්පට්ඨො අතෙකිච්ඡො."
                    },
                    {
                        "type": "paragraph",
                        "text": "පුනචපරං උපාලි භික්ඛු අධම්මං ධම්මොති දීපෙති තස්මිං ධම්මදිට්ඨි භෙදෙ අධම්මදිට්ඨි විනිධාය දිට්ඨිං විනිධාය ඛන්තිං විනිධාය රුචිං විනිධාය භාවං අනුසාවෙති සලාකං ගාහෙති ‘අයං ධම්මො අයං විනයො ඉදං සත්ථුසාසනං ඉමං ගණ්හථ ඉමං රොචෙථා’ති. අයම්පි ඛො උපාලි සඞ්ඝභෙදකො ආපායිකො නෙරයිකො කප්පට්ඨො අතෙකිච්ඡා."
                    },
                    {
                        "type": "paragraph",
                        "text": "පුනචපරං උපාලි භික්ඛු ධම්මං අධම්මොති දීපෙති භෙදෙ ධම්මදිට්ඨි විනිධාය දිට්ඨිං විනිධාය ඛන්තිං විනිධාය රුචිං විනිධාය භාවං අනුසාවෙති සලාකං ගාහෙති ‘අයං ධම්මො අයං විනයො ඉදං සත්ථුසාසනං ඉමං ගණ්හථ ඉමං රොචෙථා’ති. අයම්පි ඛො උපාලි සඞ්ඝභෙදකො ආපායිකො නෙරයිකො කප්පට්ඨො අතෙකිච්ඡො."
                    },
                    {
                        "type": "paragraph",
                        "text": "පුනචපරං උපාලි භික්ඛු අධම්මං ධම්මොති දීපෙති තස්මිං ධම්මදිට්ඨි භෙදෙ වෙමතිකො විනිධාය දිට්ඨිං විනිධාය ඛන්තිං විනිධාය රුචිං විනිධාය භාවං, අනුසාවෙති සලාකං ගාහෙති “අයං ධම්මො අයං විනයො ඉදං සත්ථුසාසනං, ඉමං ගණ්හථ ඉමං රොචෙථා’ති, අයම්පි ඛො උපාලි සඞ්ඝභෙදකො ආපායිකො නෙරයිකො කප්පට්ඨො අතෙකිච්ඡො."
                    },
                    {
                        "type": "paragraph",
                        "text": "පුනචපරං උපාලි භික්ඛු අධම්මං ධම්මොති දීපෙති, තස්මිං වෙමතිකො, භෙදෙ අධම්මදිට්ඨි, විනිධාය දිට්ඨිං විනිධාය ඛන්තිං විනිධාය රුචිං විනිධාය භාවං, අනුසාවෙති සලාකං ගාහෙති ‘අයං ධම්මො අයං විනයො ඉදං සත්ථුසාසනං ඉමං ගණ්හථ ඉමං රොචෙථා’ති. අයම්පි ඛො උපාලි සඞ්ඝභෙදකො ආපායිකො නෙරයිකො කප්පට්ඨො අතෙකිච්ඡො."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 328,
            "pali": {
                "entries": [
                    {
                        "type": "paragraph",
                        "text": "11. පුනචපරං උපාලි භික්ඛු අධම්මං ධම්මොති දීපෙති, තස්මිං වෙමතිකො භෙදෙ අධම්මදිට්ඨි, විනිධාය දිට්ඨිං විනිධාය ඛන්තිං විනිධාය රුචිං විනිධාය භාවං, අනුසාවෙති සලාකං ගාහෙති ‘අයං ධම්මො අයං විනයො ඉදං සත්ථුසාසනං ඉමං ගණ්හථ ඉමං රොචෙථා’ති. අයම්පි ඛො උපාලි සඞ්ඝභෙදකො ආපායිකො නෙරයිකො කප්පට්ඨො අතෙකිච්ඡො."
                    },
                    {
                        "type": "paragraph",
                        "text": "පුනචපරං උපාලි භික්ඛු අධම්මං ධම්මොති දීපෙති, තස්මිං වෙමතිකො භෙදෙ වෙමතිකො, විනිධාය දිට්ඨිං විනිධාය ඛන්තිං විනිධාය රුචිං විනිධාය භාවං, අනුසාවෙති සලාකං ගාහෙති අයං ධම්මො අයං විනයො ඉදං සත්ථුසාසනං ඉමං ගණ්හථ ඉමං රොචෙථාති. අයම්පි ඛො උපාලි සඞ්ඝභෙදකො ආපායිකො නෙරයිකො කප්පට්ඨො අතෙකිච්ඡො."
                    },
                    {
                        "type": "paragraph",
                        "text": "පුනචපරං උපාලි භික්ඛු අධම්මං ධම්මොති දීපෙති, ධම්මං අධම්මොති දීපෙති, අවිනයං විනයොති දීපෙති, විනයං අවිනයොති දීපෙති, අභාසිතං අලපිතං තථාගතෙන භාසිතං ලපිතං තථාගතෙනාති දීපෙති, භාසිතං ලපිතං තථාගතෙන අභාසිතං අලපිතං තථාගතෙනාති දීපෙති, අනාචිණ්ණං තථාගතෙන ආචිණ්ණං තථාගතෙනාති දීපෙති, ආචිණ්ණං තථාගතෙන අනාචිණ්ණං තථාගතෙනාති දීපෙති, අපඤ්ඤත්තං තථාගතෙන පඤ්ඤත්තං තථාගතෙනාති දීපෙති, පඤ්ඤත්තං තථාගතෙන අපඤ්ඤත්තං තථාගතෙනාති දීපෙති, අනාපත්තිං ආපත්තීති දීපෙති, ආපත්තිං අනාපත්තීති දීපෙති, ලහුකං ආපත්ති, ගරුකා ආපත්තීති දීපෙති, ගරුකං ආපත්තිං ලහුකා ආපත්තීති දීපෙති, සාවසෙසං ආපත්තිං අනවසෙසා ආපත්තීති දීපෙති, අනවසෙසං ආපත්තිං සාවසෙසා ආපත්තීති දීපෙති, දුට්ඨුල්ලං ආපත්තිං අදුට්ඨුල්ලා ආපත්තීති දීපෙති, අදුට්ඨුල්ලං ආපත්තිං දුට්ඨුල්ලා ආපත්තීති දීපෙති, තස්මිං අධම්මදිට්ඨි, භෙදෙ අධම්මදිට්ඨි, විනිධාය දිට්ඨිං විනිධාය, ඛන්තිං, විනිධාය රුචිං, විනිධාය භාවං, අනුසාවෙති සලාකං ගාහෙති ‘අයං ධම්මො අයං විනයො ඉදං සත්ථුසාසනං, ඉමං ගණ්හථ ඉමං රොචෙථා’ති, අයම්පි ඛො උපාලි සඞ්ඝභෙදකො ආපායිකො නෙරයිකො කප්පට්ඨො අතෙකිච්ඡො."
                    },
                    {
                        "type": "paragraph",
                        "text": "පුනචපරං උපාලි භික්ඛු ධම්මං අධම්මොති දීපෙති -පෙ- අදුට්ඨුල්ලං ආපත්තිං දුට්ඨුල්ලා ආපත්තීති දීපෙති, තස්මිං අධම්මදිට්ඨි භෙදෙ ධම්මදිට්ඨි -පෙ-"
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 330,
            "pali": {
                "entries": [
                    {
                        "type": "paragraph",
                        "text": "තස්මිං අධම්මදිට්ඨි භෙදෙ වෙමතිකො -පෙ-"
                    },
                    {
                        "type": "paragraph",
                        "text": "තස්මිං ධම්මදිට්ඨි -පෙ- තස්මිං ධම්මදිට්ඨි භෙදෙ වෙමතිකො -පෙ-"
                    },
                    {
                        "type": "paragraph",
                        "text": "තස්මිං වෙමතිකො භෙදෙ අධම්මදිට්ඨි -පෙ-"
                    },
                    {
                        "type": "paragraph",
                        "text": "තස්මිං වෙමතිකො භෙදෙ ධම්මදිට්ඨි -පෙ-"
                    },
                    {
                        "type": "paragraph",
                        "text": "තස්මිං වෙමතිකො භෙදෙ වෙමතිකො විනිධාය දිට්ඨිං විනිධාය ඛන්තිං විනිධාය රුචිං විනිධාය භාවං අනුසාවෙති, සලාකං ගාහෙති ‘අයං ධම්මො අයං විනයො ඉදං සත්ථුසාසනං ඉමං ගණ්හථ ඉමං රොචෙථා’ති, අයම්පි ඛො උපාලි සඞ්ඝභෙදකො ආපායිකො නෙරයිකො කප්පට්ඨො අතෙකිච්ඡොති."
                    },
                    {
                        "type": "paragraph",
                        "text": "12. “කතමො පන භන්තෙ සඞ්ඝභෙදකො න ආපායිකො න නෙරයිකො න කප්පට්ඨො න අතෙකිච්ඡො”ති."
                    },
                    {
                        "type": "paragraph",
                        "text": "“ඉධූපාලි භික්ඛු අධම්මං අධම්මොති දීපෙති, තස්මිං ධම්මංදිට්ඨි භෙදෙ ධම්මදිට්ඨි අවිනිධාය දිට්ඨිං අවිනිධාය ඛන්තිං අවිනිධාය රුචිං අවිනිධාය භාවං අනුසාවෙති, සලාකං ගාහෙති ‘අයං ධම්මො අයං විනයො ඉදං සත්ථුසාසනං ඉමං ගණ්හථ ඉමං රොචෙථා’ති, අයම්පි ඛො උපාලි සඞ්ඝභෙදකො න ආපායිකො න නෙරයිකො න කප්පට්ඨො න අතෙකිච්ඡො.”"
                    },
                    {
                        "type": "paragraph",
                        "text": "පුන ච පරං උපාලි භික්ඛු ධම්මං ධම්මොති දීපෙති තස්මිං ධම්මදිට්ඨි භෙදෙ ධම්මදිට්ඨි -පෙ- අවිනයං අවිනයොති දීපෙති, -පෙ- විනයං විනයොති දීපෙති, අභාසිතං අලපිතං තථාගතෙන අභාසිතං අලපිතං තථාගතෙනාති දීපෙති, භාසිතං ලපිතං තථාගතෙන භාසිතං ලපිතං තථාගතෙනාති දීපෙති, අනාචිණ්ණං තථාගතෙන අනාචිණ්ණං තථාගතෙනාති දීපෙති. ආචිණ්ණං තථාගතෙන"
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 332,
            "pali": {
                "entries": [
                    {
                        "type": "paragraph",
                        "text": "ආචිණ්ණං තථාගතෙනාති දීපෙති, අපඤ්ඤත්තං තථාගතෙන අපඤ්ඤත්තං තථාගතෙනාති දීපෙති, පඤ්ඤත්තං තථාගතෙන පඤ්ඤත්තං තථාගතෙනාති දීපෙති, ආපත්තිං ආපත්තීති දීපෙති, අනාපත්තිං අනාපත්තීති දීපෙති, ගරුකං ආපත්තිං ගරුකා ආපත්තීති දීපෙති, ලහුකං ආපත්තිං ලහුකා ආපත්තීති දීපෙති, සාවසෙසං ආපත්තිං සාවසෙසා ආපත්තීති දීපෙති, අනවසෙසං ආපත්තිං අනවසෙසා ආපත්තීති දීපෙති, දුට්ඨුල්ලං ආපත්තිං දුට්ඨුල්ලා ආපත්තීති දීපෙති, අදුට්ඨුල්ලං ආපත්තිං අදුට්ඨුල්ලා ආපත්තීති දීපෙති, තස්මිං ධම්මදිට්ඨි භෙදෙ ධම්මදිට්ඨි අවිනිධාය දිට්ඨිං අවිනිධාය ඛන්තිං අවිනිධාය රුචිං අවිනිධාය භාවං අනුසාවෙති, සලාකං ගාහෙති: “අයං ධම්මො අයං විනයො ඉදං සත්ථුසාසනං ඉමං ගණ්හථ ඉමං රොචෙථා’ති, අයම්පි ඛො උපාලි සඞ්ඝභෙදකො න ආපායිකො න නෙරයිකො න කප්පට්ඨො න අතෙකිච්ඡොති."
                    },
                    {
                        "type": "centered",
                        "text": "තතිය භාණවාරං",
                        "level": 1
                    },
                    {
                        "type": "centered",
                        "text": "සඞ්ඝභෙදකක්ඛන්ධකං සත්තමං.{1}",
                        "level": 2
                    },
                    {
                        "type": "unindented",
                        "text": "**තස්සුද්දානං:**"
                    },
                    {
                        "type": "gatha",
                        "text": "අනුපියෙ අභිඤ්ඤාතා, සුඛුමාලො න ඉච්ඡති\nකසා වප්පා{2} අතිනින්නෙ{3} නිඩ්ඩා ලාවෙ ච උබ්බහො\nපුඤ්ජමද්දපලාලඤ්ච භුසඔපුනඅතීහරෙ\nආයතිම්පි න ඛීයන්ති පිතරො ච පිතාමහා.",
                        "level": 1
                    },
                    {
                        "type": "gatha",
                        "text": "භද්දියො අනුරුද්ධො ච ආනන්දො භගු කිම්බිලො{4}\nසක්යමානො ච කොසම්බිං පරිහායි කකුධෙන ච.",
                        "level": 1
                    },
                    {
                        "type": "gatha",
                        "text": "පකාසෙසි පිතුනො ච පුරිසෙ සිලං නාළාගිරිං\nතිකපඤ්ච ගරුකො භින්දි ථුල්ලච්චයෙන ච\nතයො අට්ඨ පුන තීණි රාජි භෙදො සියා නු ඛො ති.",
                        "level": 1
                    }
                ],
                "footnotes": [
                    {
                        "type": "footnote",
                        "text": "1. සඞ්ඝභෙදකක්ඛන්ධකො සත්තමො - මඡසං."
                    },
                    {
                        "type": "footnote",
                        "text": "2. වපා - මඡසං."
                    },
                    {
                        "type": "footnote",
                        "text": "3. තින්තෙ - මඡසං."
                    },
                    {
                        "type": "footnote",
                        "text": "4. කිමිලො - ම."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 334,
            "pali": {
                "entries": [
                    {
                        "type": "centered",
                        "text": "8",
                        "level": 2
                    },
                    {
                        "type": "heading",
                        "text": "වත්තක්ඛන්ධකං",
                        "level": 3
                    },
                    {
                        "type": "heading",
                        "text": "ආගන්තුකවත්තං",
                        "level": 1
                    },
                    {
                        "type": "paragraph",
                        "text": "1. තෙන සමයෙන බුද්ධො භගවා සාවත්ථියං විහරති ජෙතවනෙ අනාථපිණ්ඩිකස්ස ආරාමෙ. තෙන ඛො පන සමයෙන ආගන්තුකා භික්ඛූ සඋපාහනාපි ආරාමං පවිසන්ති, ඡත්තපග්ගහිතාපි ආරාමං පවිසන්ති, ඔගුණ්ඨිතාපි ආරාමං පවිසන්ති, සීසෙපි චීවරං කරිත්වා ආරාමං පවිසන්ති, පානීයෙන,පි පාදෙ ධොවන්ති, වුඩ්ඪතරෙ’පි ආවාසිකෙ භික්ඛූ න අභිවාදෙන්ති, න සෙනාසනං පුච්ඡන්ති."
                    },
                    {
                        "type": "paragraph",
                        "text": "අඤ්ඤතරොපි ආගන්තුකො භික්ඛු අනජ්ඣාවුත්ථං විහාරං ඝටිකං උග්ඝාටෙත්වා කවාටං පණාමෙත්වා සහසා පාවිසි. තස්ස උපරිපිට්ඨිතො අහිඛන්ධො පපති. සො භීතො විස්සරමකාසි. භික්ඛූ උපධාවිත්වා තං භික්ඛුං එතදවොචුං: ‘කිස්ස ත්වං ආවුසො විස්සරමකාසී’ති. අථ ඛො සො භික්ඛු භික්ඛූනං එතමත්ථං ආරොචෙසි. යෙ තෙ භික්ඛූ අප්පිච්ඡා සන්තුට්ඨා ලජ්ජිනො කුක්කුච්චකා සික්ඛාකාමා තෙ උජ්ඣායන්ති ඛීයන්ති විපාචෙන්ති “කථං හි නාම ආගන්තුකා භික්ඛූ සඋපාහනාපි ආරාමං පවිසිස්සන්ති. ඡත්තපග්ගහිතාපි ආරාමං පවිසිස්සන්ති -පෙ- න සෙනාසනං පුච්ඡිස්සන්තීති”"
                    },
                    {
                        "type": "paragraph",
                        "text": "අථ ඛො තෙ භික්ඛූ භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“සච්චං කිර භික්ඛවෙ “ආගන්තුකා භික්ඛූ සඋපාහනාපි ආරාමං පවිසන්ති, -පෙ- න සෙනාසනං පුච්ඡිස්සන්තී”ති."
                    },
                    {
                        "type": "paragraph",
                        "text": "“සච්චං භගවා”."
                    },
                    {
                        "type": "paragraph",
                        "text": "විගරහි බුද්ධො භගවා: “කථං හි නාම භික්ඛවෙ ආගන්තුකා භික්ඛූ සඋපාහනාපි ආරාමං පවිසිස්සන්ති -පෙ- න සෙනාසනං පුච්ඡිස්සන්ති. නෙතං භික්ඛවෙ අප්පසන්නානං වා පසාදාය පසන්නානං වා භිය්යොභාවාය. අථ ඛො තං අප්පසන්නානඤ්චෙව අප්පසාදාය පසන්නානඤ්ච එකච්චානං අඤ්ඤථත්තායා”ති. විගරහිත්වා ධම්මිං කථං කත්වා භික්ඛූ ආමන්තෙසි."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 336,
            "pali": {
                "entries": [
                    {
                        "type": "paragraph",
                        "text": "තෙන හි භික්ඛවෙ ආගන්තුකානං භික්ඛූනං වත්තං පඤ්ඤාපෙස්සාමි යථා ආගන්තුකෙහි භික්ඛූහි සම්මා වත්තිතබ්බං, ආගන්තුකෙන භික්ඛවෙ භික්ඛුනා ‘ඉදානි ආරාමං පවිසිස්සාමී’ති උපාහනා ඔමුඤ්චිත්වා නීචං කත්වා පප්ඵොටෙත්වා ගහෙත්වා ඡත්තං අපණාමෙත්වා සීසං විවරිත්වා සීසෙ චීවරං ඛන්ධෙ කරිත්වා සාධුකං අතරමානෙන ආරාමො පවිසිතබ්බො. ආරාමං පවිසන්තෙන සල්ලක්ඛෙතබ්බං “කත්ථ ආවාසිකා භික්ඛූ පටික්කමන්තී”ති. යත්ථ ආවාසිකා භික්ඛූ පටික්කමන්ති උපට්ඨානසාලාය වා මණ්ඩපෙ වා රුක්ඛමූලෙ වා තත්ථ ගන්ත්වා එකමන්තං පත්තො නික්ඛිපිතබ්බො, එකමන්තං චීවරං නික්ඛිපිතබ්බං. පතිරූපං ආසනං ගහෙත්වා නිසීදිතබ්බං. පානීයං පුච්ඡිතබ්බං. පරිභොජනීයං පුච්ඡිතබ්බං, “කතමං පානීයං කතමං පරිභොජනීයන්ති”. සචෙ පානීයෙන අත්ථො හොති පානීයං ගහෙත්වා පාතබ්බං. සචෙ පරිභොජනීයෙන අත්ථො හොති පරිභොජනීයං ගහෙත්වා පාදා ධොවිතබ්බා. පාදෙ ධොවන්තෙන එකෙන හත්ථෙන උදකං ආසිඤ්චිතබ්බං එකෙන හත්ථෙන පාදා ධොවිතබ්බා. න තෙනෙව හත්ථෙන උදකං ආසිඤ්චිතබ්බං. න තෙනෙව හත්ථෙන පාදා ධොවිතබ්බා."
                    },
                    {
                        "type": "paragraph",
                        "text": "උපාහනපුඤ්ඡනචොළකං පුච්ඡිත්වා උපාහනා පුඤ්ඡිතබ්බා. උපාහනා පුඤ්ඡන්තෙන පඨමං සුක්ඛෙන චොළකෙන පුඤ්ඡිතබ්බා පච්ඡා අල්ලෙන. උපාහනචොළකං ධොවිත්වා එකමන්තං විස්සජ්ජෙතබ්බං. සචෙ ආවාසිකො භික්ඛු වුඩ්ඪො හොති අභිවාදෙතබ්බො. සචෙ නවකො හොති අභිවාදාපෙතබ්බො."
                    },
                    {
                        "type": "paragraph",
                        "text": "සෙනාසනං පුච්ඡිතබ්බං ‘කතමං මෙ සෙනාසනං පාපුණාතී’ති. අජ්ඣාවුත්ථං වා අනජ්ඣාවුත්ථං{1} වා පුච්ඡිතබ්බං. ගොචරො පුච්ඡිතබ්බො අගොචරො පුච්ඡිතබ්බො. සෙඛසම්මතානි කුලානි පුච්ඡිතබ්බානි. වච්චට්ඨානං පුච්ඡිතබ්බං. පස්සාවට්ඨානං පුච්ඡිතබ්බං. පානීයං පුච්ඡිතබ්බං. පරිභොජනීයං පුච්ඡිතබ්බං. කත්තරදණ්ඩො පුච්ඡිතබ්බො. සඞ්ඝස්ස කතිකසණ්ඨානං පුච්ඡිතබ්බං ‘කං කාලං පවිසිතබ්බං කං කාලං නික්ඛමිතබ්බන්ති’."
                    },
                    {
                        "type": "paragraph",
                        "text": "2. සචෙ විහාරො අනජ්ඣාවුත්ථො හොති කවාටං ආකොටෙත්වා මුහුත්තං ආගමෙත්වා ඝටිකං උග්ඝාටෙත්වා කවාටං පණාමෙත්වා බහි ඨිතෙන නිල්ලොකෙතබ්බො{2}. සචෙ සො විහාරො උක්ලාපො හොති මඤ්චෙ වා මඤ්චො ආරොපිතො හොති, පීඨෙ වා පීඨං ආරොපිතං හොති, සෙනාසනං උපරිපුඤ්ජීකතං හොති. සචෙ උස්සහති සොධෙතබ්බො. විහාරං සොධෙන්තෙන පඨමං භුම්මත්ථරණං නීහරිත්වා එකමන්තං නික්ඛිපිතබ්බං. මඤ්චපටිපාදකා නීහරිත්වා එකමන්තං නික්ඛිපිතබ්බා. භිසිබිම්බොහනං නීහරිත්වා එකමන්තං නික්ඛිපිතබ්බං."
                    }
                ],
                "footnotes": [
                    {
                        "type": "footnote",
                        "text": "1. අජ්ඣාවුත්ථං වා අනජ්ඣාවුත්ථං වා - මඡසං."
                    },
                    {
                        "type": "footnote",
                        "text": "2. උල්ලොකෙතබ්බො-සීමු."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 338,
            "pali": {
                "entries": [
                    {
                        "type": "paragraph",
                        "text": "නිසීදනපච්චත්ථරණං නීහරිත්වා එකමන්තං නික්ඛිපිතබ්බං මඤ්චො නීචං කත්වා සාධුකං අපරිඝංසන්තෙන අසඞ්ඝට්ටන්තෙන එකමන්තං නික්ඛිපිතබ්බො. පීඨං නීචං කත්වා සාධුකං අපරිඝංසන්තෙන, අසඞ්ඝට්ටන්තෙන නීහරිත්වා එකමන්තං නික්ඛිපිතබ්බං. කවාටපිට්ඨං නීහරිත්වා එකමන්තං නික්ඛිපිතබ්බං. ඛෙළමල්ලකො නීහරිත්වා එකමන්තං නික්ඛිපිතබ්බො. අපස්සෙනඵලකං නීහරිත්වා එකමන්තං නික්ඛිපිතබ්බං."
                    },
                    {
                        "type": "paragraph",
                        "text": "සචෙ විහාරෙ සන්තානකං හොති උල්ලොකා පඨමං ඔහාරෙතබ්බං. ආලොකසන්ධිකණ්ණභාගා පමජ්ජිතබ්බා. සචෙ ගෙරුකපරිකම්මකතා භිත්ති කණ්ණකිතා හොති චොළකං තෙමෙත්වා පීළෙත්වා පමජ්ජිතබ්බා. සචෙ කාළවණ්ණකතා භූමි කණ්ණකිතා හොති චොළකං තෙමෙත්වා පීළෙත්වා පමජ්ජිතබ්බා. සචෙ අකතා හොති භූමි උදකෙන පරිප්ඵොසිත්වා සම්මජ්ජිතබ්බා{1} ‘මා විහාරො රජෙන උහඤ්ඤී’ති. සඞ්ඛාර විචිනිත්වා එකමන්තං ඡඩ්ඩෙතබ්බං."
                    },
                    {
                        "type": "paragraph",
                        "text": "“භුම්මත්ථරණං ඔතාපෙත්වා සොධෙත්වා පප්ඵොටෙත්වා අතිහරිත්වා යථාපඤ්ඤත්තං පඤ්ඤාපෙතබ්බං. මඤ්චපටිපාදකා ඔතාපෙත්වා පමජ්ජිත්වා අතිහරිත්වා යථාඨානෙ ඨපෙතබ්බා. මඤ්චො ඔතාපෙත්වා සොධෙත්වා පප්ඵොටෙත්වා නීචං කත්වා සාධුකං අපරිඝංසන්තෙන අසඞ්ඝට්ටන්තෙන යථාඨානෙ පඤ්ඤාපෙතබ්බො. පීඨං ඔතාපෙත්වා සොධෙත්වා පප්ඵොටෙත්වා නීචං කත්වා සාධුකං අපරිඝංසන්තෙන අසඞ්ඝට්ටන්තෙන අතිහරිත්වා යථාඨානෙ පඤ්ඤාපෙතබ්බං. කවාටපිට්ඨං අතිහරිත්වා යථාඨානෙ නික්ඛිපිතබ්බං භිසිබිම්බොහනං ඔතාපෙත්වා සොධෙත්වා පප්ඵොටෙත්වා අතිහරිත්වා යථාඨානෙ පඤ්ඤාපෙතබ්බං. නිසීදනපච්චත්ථරණං ඔතාපෙත්වා සොධෙත්වා පප්ඵොටෙත්වා අතිහරිත්වා යථාඨානෙ පඤ්ඤාපෙතබ්බං. ඛෙළමල්ලකො ඔතාපෙත්වා පමජ්ජිත්වා අතිහරිත්වා යථාඨානෙ ඨපෙතබ්බො. අපස්සෙනඵලකං ඔතාපෙත්වා පමජ්ජිත්වා අතිහරිත්වා යථාඨානෙ ඨපෙතබ්බං."
                    },
                    {
                        "type": "paragraph",
                        "text": "3. පත්තචීවරං නික්ඛිපිතබ්බං. පත්තං නික්ඛිපන්තෙන එකෙන හත්ථෙන පත්තං ගහෙත්වා එකෙන හත්ථෙන හෙට්ඨාමඤ්චං වා හෙට්ඨාපීඨං වා පරාමසිත්වා පත්තො නික්ඛිපිතබ්බො. න ච අනත්ථරහිතාය{2} භූමියා පත්තො නික්ඛිපිතබ්බො. චීවරං නික්ඛිපන්තෙන එකෙන හත්ථෙන චීවරං ගහෙත්වා එකෙන හත්ථෙන චීවරවංසං වා චීවරරජ්ජුං වා පමජ්ජිත්වා පාරතො අන්තං ඔරතො භොගං කත්වා චීවරං නික්ඛිපිතබ්බං."
                    }
                ],
                "footnotes": [
                    {
                        "type": "footnote",
                        "text": "1. පමජ්ජිතබ්බා - සීමු."
                    },
                    {
                        "type": "footnote",
                        "text": "2. අනත්තරහිතාය - මඡසං, සීමු."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 340,
            "pali": {
                "entries": [
                    {
                        "type": "paragraph",
                        "text": "සචෙ පුරත්ථිමා සරජා වාතා වායන්ති පුරත්ථිමා වාතපානා ථකෙතබ්බා. සචෙ පච්ඡිමා සරජා වාතා වායන්ති පච්ඡිමා වාතපානා ථකෙතබ්බා. සචෙ උත්තරා සරජා වාතා වායන්ති උත්තරා වාතපානා ථකෙතබ්බා. සචෙ දක්ඛිණා සරජා වාතා වායන්ති දක්ඛිණා වාතපානා ථකෙතබ්බා. සචෙ සීතකාලො හොති දිවා වාතපානා විවරිතබ්බා. රත්තිං ථකෙතබ්බා. සචෙ උණ්හකාලො හොති දිවා වාතපානා ථකෙතබ්බා. රත්තිං විවරිතබ්බා."
                    },
                    {
                        "type": "paragraph",
                        "text": "සචෙ පරිවෙණං උක්ලාපං හොති පරිවෙණං සම්මජ්ජිතබ්බං. සචෙ කොට්ඨකො උක්ලාපො හොති කොට්ඨකො සම්මජ්ජිතබ්බො. සචෙ උපට්ඨානසාලා උක්ලාපා හොති උපට්ඨානසාලා සම්මජ්ජිතබ්බා. සචෙ අග්ගිසාලා උක්ලාපා හොති අග්ගිසාලා සම්මජ්ජිතබ්බා. සචෙ වච්චකුටි උක්ලාපා හොති වච්චකුටි සම්මජ්ජිතබ්බා."
                    },
                    {
                        "type": "paragraph",
                        "text": "සචෙ පානීයං න හොති පානීයං උපට්ඨපෙතබ්බං. සචෙ පරිභොජනීයං න හොති පරිභොජනීයං උපට්ඨපෙතබ්බං. සචෙ ආචමනකුම්භියා උදකං න හොති ආචමනකුම්භියා උදකං ආසිඤ්චිතබ්බං."
                    },
                    {
                        "type": "paragraph",
                        "text": "ඉදං ඛො භික්ඛවෙ ආගන්තුකානං භික්ඛූනං වත්තං යථා ආගන්තුකෙහි භික්ඛූහි වත්තිතබ්බන්ති.{1}"
                    },
                    {
                        "type": "heading",
                        "text": "ආවාසිකවත්තං",
                        "level": 1
                    },
                    {
                        "type": "paragraph",
                        "text": "4. තෙන ඛො පන සමයෙන ආවාසිකා භික්ඛූ ආගන්තුකෙ භික්ඛූ දිස්වා නෙව ආසනං පඤ්ඤාපෙන්ති න පාදොදකං න පාදපීඨං න පාදකඨලිකං{2} උපනික්ඛිපන්ති. න පච්චුග්ගන්ත්වා පත්තචීවරං පටිගණ්හන්ති. න පානීයෙන පුච්ඡන්ති. වුඩ්ඪතරෙ, පි ආගන්තුකෙ භික්ඛූ අභිවාදෙන්ති න සෙනාසනං පඤ්ඤාපෙන්ති. යෙ තෙ භික්ඛූ අප්පිච්ඡා සන්තුට්ඨා ලජ්ජිනො කුක්කච්චකා සික්ඛාකාමා තෙ උජ්ඣායන්ති ඛීයන්ති විපාචෙන්: “කථං හි නාම ආවාසිකා භික්ඛූ ආගන්තුකෙ භික්ඛූ දිස්වා නෙව ආසනං පඤ්ඤාපෙස්සන්ති -පෙ- න සෙනාසනං පඤ්ඤාපෙස්සන්තීති."
                    },
                    {
                        "type": "paragraph",
                        "text": "අථ ඛො තෙ භික්ඛූ භගවතො එතමත්ථං ආරොචෙසුං."
                    }
                ],
                "footnotes": [
                    {
                        "type": "footnote",
                        "text": "1. සම්මා වත්තිතබ්බ්ති - මඡසං. (එවං සබ්බත්ථ)"
                    },
                    {
                        "type": "footnote",
                        "text": "2. පාද කථලිකං සීමු."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 342,
            "pali": {
                "entries": [
                    {
                        "type": "paragraph",
                        "text": "“සච්චං කිරං භික්ඛවෙ -පෙ-”"
                    },
                    {
                        "type": "paragraph",
                        "text": "“සච්චං භගවා” -පෙ-"
                    },
                    {
                        "type": "paragraph",
                        "text": "විගරහිත්වා-පෙ- ධම්මිං කථං කත්වා භික්ඛූ ආමන්තෙසි:"
                    },
                    {
                        "type": "paragraph",
                        "text": "“තෙන හි භික්ඛවෙ ආවාසිකානං භික්ඛූනං වත්තං පඤ්ඤාපෙස්සාමි යථා ආවාසිකෙහි වත්තිතබ්බං:"
                    },
                    {
                        "type": "paragraph",
                        "text": "5. “ආවාසිකෙන භික්ඛවෙ භික්ඛුනා ආගන්තුකං භික්ඛුං වුඩ්ඪතරං දිස්වා ආසනං පඤ්ඤාපෙතබ්බං. පාදොදකං පාදපීඨං පාදකඨලිකං උපනික්ඛිපිතබ්බං. පච්චුග්ගන්ත්වා පත්තචීවරං පටිග්ගහෙතබ්බං. පානීයෙන පුච්ඡිතබ්බො. සචෙ උස්සහති උපාහනා පුඤ්ඡිතබ්බා. උපාහනා පුඤ්ඡන්තෙන පඨමං සුක්ඛෙන චොළකෙන පුඤ්ඡිතබ්බා, පච්ඡා අල්ලෙන උපාහනපුඤ්ඡනචොළකං ධොවිත්වා එකමන්තං විස්සජ්ජෙතබ්බං. ආගන්තුකො භික්ඛු වුඩ්ඪතරො අභිවාදෙතබ්බො. සෙනාසනං පඤ්ඤාපෙතබ්බං එතං තෙ සෙනාසනං පාපුණාතීති. අජ්ඣාවුත්ථං වා අනජ්ඣාවුත්ථං වා ආචික්ඛිතබ්බං. ගොචරො ආචික්ඛිතබ්බො, අගොචරො ආචික්ඛිතබ්බො. සෙඛසම්මතානි කුලානි ආචික්ඛිතබ්බානි. වච්චට්ඨානං ආචික්ඛිතබ්බං. පස්සාවට්ඨානං ආචික්ඛිතබ්බං. පානීයං ආචික්ඛිතබ්බං, පරිභොජනීයං ආචික්ඛිතබ්බං, කත්තරදණ්ඩො ආචික්ඛිතබ්බො. සඞ්ඝස්ස කතිකසණ්ඨානං ආචික්ඛිතබ්බං ඉමං කාලං පවිසිතබ්බං ඉමං කාලං නික්ඛමිතබ්බන්ති."
                    },
                    {
                        "type": "paragraph",
                        "text": "සචෙ නවකො හොති නිසින්නකෙන ආචික්ඛිතබ්බං: “අත්ර පත්තං නික්ඛිපාහි, අත්ර චීවරං නික්ඛිපාහි, ඉදං ආසනං, නිසීදාහී”ති. පානීයං ආචික්ඛිතබ්බං, පරිභොජනීයං ආචික්ඛිතබ්බං, උපාහනාපුඤ්ඡනචොළකං ආචික්ඛිතබ්බං. ආගන්තුකෙන භික්ඛුනා අභිවාදාපෙතබ්බො. සෙනාසනං ආචික්ඛිතබ්බං ‘එතං තෙ සෙනාසනං පාපුණාතී’ති. අජ්ඣාවුත්ථං වා අනජ්ඣාවුත්ථං වා ආචික්ඛිතබ්බං. ගොචරො ආචික්ඛිතබ්බො, අගොචරො ආචික්ඛිතබ්බො, සෙඛසම්මතානි කුලානි ආචික්ඛිතබ්බානි, වච්චට්ඨානං ආචික්ඛිතබ්බං, පස්සාවට්ඨානං ආචික්ඛිතබ්බං, පානීයං ආචික්ඛිතබ්බං, පරිභොජනීයං ආචික්ඛිතබ්බං, කත්තරදණ්ඩො ආචික්ඛිතබ්බො. සඞ්ඝස්ස කතිකසණ්ඨානං ආචික්ඛිතබ්බං ඉමං කාලං පවිසිතබ්බං ඉමං කාලං නික්ඛමිතබ්බන්ති."
                    },
                    {
                        "type": "paragraph",
                        "text": "ඉදං ඛො භික්ඛවෙ ආවාසිකානං භික්ඛූනං වත්තං යථා ආවාසිකෙහි භික්ඛූහි වත්තිතබ්බන්ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 344,
            "pali": {
                "entries": [
                    {
                        "type": "heading",
                        "text": "ගමිකවත්තං",
                        "level": 1
                    },
                    {
                        "type": "paragraph",
                        "text": "6. තෙන ඛො පන සමයෙන ගමිකා භික්ඛූ දාරුභණ්ඩං මත්තිකාභණ්ඩං අප්පටිසාමෙත්වා ද්වාරවාතපානං විවරිත්වා සෙනාසනං අනාපුච්ඡා පක්කමන්ති. දාරුභණ්ඩං මත්තිකාභණ්ඩං නස්සති. සෙනාසනං අගුත්තං හොති. යෙ තෙ භික්ඛූ අප්පිච්ඡා ලජ්ජිනො කුක්කුච්චකා සික්ඛාකාමා තෙ උජ්ඣායන්ති ඛීයන්ති විපාචෙන්ති: කථං හි නාම ගමිකා භික්ඛූ දාරුභණ්ඩං මත්තිකාභණ්ඩං අපටිසාමෙත්වා ද්වාරවාතපානං විවරිත්වා සෙනාසනං අනාපුච්ඡා පක්කමිස්සන්ති, දාරුභණ්ඩං මත්තිකාභණ්ඩං නස්සති සෙනාසනං අගුත්තං හොතීති."
                    },
                    {
                        "type": "paragraph",
                        "text": "අථ ඛො තෙ භික්ඛූ භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“සච්චං කිර භික්ඛවෙ -පෙ-”"
                    },
                    {
                        "type": "paragraph",
                        "text": "“සච්චං භගවා” -පෙ-"
                    },
                    {
                        "type": "paragraph",
                        "text": "විගරහිත්වා ධම්මිං කථං කත්වා භික්ඛූ ආමන්තෙසි:"
                    },
                    {
                        "type": "paragraph",
                        "text": "“තෙන හි භික්ඛවෙ ගමිකානං භික්ඛූනං වත්තං පඤ්ඤාපෙස්සාමි යථා ගමිකෙහි භික්ඛූහි වත්තිතබ්බං.”"
                    },
                    {
                        "type": "paragraph",
                        "text": "7. ගමිකෙන භික්ඛවෙ භික්ඛුනා දාරුභණ්ඩං මත්තිකාභණ්ඩං පටිසාමෙත්වා ද්වාරවාතපානං ථකෙත්වා සෙනාසනං ආපුච්ඡිත්වා පක්කමිතබ්බං. සචෙ භික්ඛු න හොති. සාමණෙරො ආපුච්ඡිතබ්බො. සචෙ සාමණෙරො න හොති. ආරාමිකො ආපුච්ඡිතබ්බො. සචෙ ආරාමිකො න හොති. උපාසකො ආපුච්ඡිතබ්බො. සචෙ න හොති භික්ඛු වා සාමණෙරො වා ආරාමිකො වා උපාසකො වා චතුසු පාසාණෙසු මඤ්චං පඤ්ඤාපෙත්වා මඤ්චෙ මඤ්චං ආරොපෙත්වා පීඨෙ පීඨං ආරොපෙත්වා සෙනාසනං උපරි පුඤ්ජං කරිත්වා දාරුභණ්ඩං මත්තිකාභණ්ඩං පටිසාමෙත්වා ද්වාරවාතපානං ථකෙත්වා පක්කමිතබ්බං."
                    },
                    {
                        "type": "paragraph",
                        "text": "සචෙ විහාරො ඔවස්සති සචෙ උස්සහති ඡාදෙතබ්බො. උස්සුකං වා කාතබ්බං ‘කින්නි නු ඛො විහාරො ඡාදීයෙථාති. එවඤ්චෙතං ලභෙථ ඉච්චෙතං කුසලං. නො චෙ ලභෙථ යො දෙසො අනොවස්සකො හොති, තත්ථ චතුසු පාසාණෙසු මඤ්චං පඤ්ඤාපෙත්වා මඤ්චෙ මඤ්චං ආරොපෙත්වා පීඨෙ පීඨං ආරොපෙත්වා සෙනාසනං උපරි පුඤ්ජං කරිත්වා දාරුභණ්ඩං මත්තිකාභණ්ඩං පටිසාමෙත්වා ද්වාරවාතපානං ථකෙත්වා පක්කමිතබ්බං."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 346,
            "pali": {
                "entries": [
                    {
                        "type": "paragraph",
                        "text": "සචෙ සබ්බො විහාරො ඔවස්සති සචෙ උස්සහති සෙනාසනං ගාමං අතිහරිතබ්බං. උස්සුක්කං වා කාතබ්බං කින්ති නු ඛො සෙනාසනං ගාමං අතිහරියෙථාති. එවඤ්චෙතං ලභෙථ ඉච්චෙතං කුසලං. නො චෙ ලභෙථ අජ්ඣොකාසෙ චතුසු පාසාණෙසු මඤ්චං පඤ්ඤාපෙත්වා මඤ්චෙ මඤ්චං ආරොපෙත්වා පීඨෙ පීඨං ආරොපෙත්වා සෙනාසනං උපරි පුඤ්ජං කරිත්වා දාරුභණ්ඩං මත්තිකාභණ්ඩං පටිසාමෙත්වා තිණෙන වා පණ්ණෙන වා පටිච්ඡාදෙත්වා පක්කමිතබ්බං අප්පෙවනාම අඞ්ගානිපි සෙසෙය්යුන්ති."
                    },
                    {
                        "type": "paragraph",
                        "text": "ඉදං ඛො භික්ඛවෙ ගමිකානං භික්ඛූනං වත්තං යථා ගමිකෙහි භික්ඛූහි සම්මා වත්තිතබ්බන්ති."
                    },
                    {
                        "type": "paragraph",
                        "text": "8. තෙන ඛො පන සමයෙන භික්ඛූ භත්තග්ගෙ න අනුමොදන්ති. මනුස්සා උජ්ඣායන්ති ඛීයන්ති විපාචෙන්ති “කථං හි නාම සමණා සක්යපුත්තියා භත්තග්ගෙ න අනුමොදිස්සන්තී’ති. අස්සොසුං ඛො භික්ඛූ තෙසං මනුස්සානං උජ්ඣායන්තානං ඛීයන්තානං විපාචෙන්තානං. අථ ඛො තෙ භික්ඛූ භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "අථ ඛො භගවා එතස්මිං නිදානෙ එතස්මිං පකරණෙ ධම්මිං කථං කත්වා භික්ඛූ ආමන්තෙසි."
                    },
                    {
                        "type": "paragraph",
                        "text": "“අනුජානාමි භික්ඛවෙ භත්තග්ගෙ අනුමොදිතුන්ති”."
                    },
                    {
                        "type": "paragraph",
                        "text": "අථ ඛො තෙසං භික්ඛූනං එතදහොසි “කෙන නු ඛො භත්තග්ගෙ අනුමොදිතබ්බන්ති”. භගවතො එතමත්ථං ආරොචෙසුං. අථ ඛො භගවා එතස්මිං නිදානෙ එතස්මිං පකරණෙ ධම්මිං කථං කත්වා භික්ඛූ ආමන්තෙසි:"
                    },
                    {
                        "type": "paragraph",
                        "text": "“අනුජානාමි භික්ඛවෙ ථෙරෙන භික්ඛුනා භත්තග්ගෙ අනුමොදිතුන්ති”."
                    },
                    {
                        "type": "paragraph",
                        "text": "තෙන ඛො පන සමයෙන අඤ්ඤතරස්ස පූගස්ස සඞ්ඝභත්තං හොති. ආයස්මා සාරිපුත්තො සඞ්ඝත්ථෙරො හොති. භික්ඛූ ‘භගවතා අනුඤ්ඤාතං ථෙරෙන භික්ඛුනා භත්තග්ගෙ අනුමොදිතුන්ති’, ආයස්මන්තං සාරිපුත්තං එකකං ඔහාය පක්කමිංසු. අථ ඛො ආයස්මා සාරිපුත්තො තෙ මනුස්සෙ පටිසම්මොදිත්වා පච්ඡා එකකොව අගමාසි. අද්දසා ඛො භගවා ආයස්මන්තං සාරිපුත්තං දූරතො’ව ආගච්ඡන්තං. දිස්වාන ආයස්මන්තං සාරිපුත්තං එතදවොච: “කච්චි සාරිපුත්ත භත්තං ඉද්ධං අහොසී”ති. “ඉද්ධං ඛො භන්තෙ භත්තං අහොසි. අපි ච මං භික්ඛූ එකකං ඔහාය පක්කන්තා”ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 348,
            "pali": {
                "entries": [
                    {
                        "type": "paragraph",
                        "text": "අථ ඛො භගවා එතස්මිං නිදානෙ එතස්මිං පකරණෙ ධම්මිං කථං කත්වා භික්ඛූ ආමන්තෙසි."
                    },
                    {
                        "type": "paragraph",
                        "text": "“අනුජානාමි භික්ඛවෙ භත්තග්ගෙ චතූහි පඤ්චහි ථෙරානුථෙරෙහි භික්ඛූහි ආගමෙතුන්ති."
                    },
                    {
                        "type": "paragraph",
                        "text": "තෙන ඛො පන සමයෙන අඤ්ඤතරො ථෙරො භත්තග්ගෙ වච්චිතො ආගමෙසි. සො වච්චං සන්ධාරෙතුං අසක්කොන්තො මුච්ඡිතො පපති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“අනුජානාමි භික්ඛවෙ සති කරණීයෙ ආනන්තරිකං භික්ඛුං ආපුච්ඡිත්වා ගන්තුන්ති."
                    },
                    {
                        "type": "heading",
                        "text": "භත්තග්ගවත්තං",
                        "level": 1
                    },
                    {
                        "type": "paragraph",
                        "text": "9. තෙන ඛො පන සමයෙන ඡබ්බග්ගියා භික්ඛූ දුන්නිවත්ථා දුප්පාරුතා අනාකප්පසම්පන්නා භත්තග්ගං ගච්ඡන්ති වොක්කම්ම. පි ථෙරානං භික්ඛූනං පුරතො පුරතො ගච්ඡන්ති, ථෙරෙපි භික්ඛූ අනුපඛජ්ජ නිසීදන්ති. නවෙ පි භික්ඛූ ආසනෙන පටිබාහන්ති. සඞ්ඝාටිම්පි ඔත්ථරිත්වා අන්තරඝරෙ නිසීදන්ති. යෙ තෙ භික්ඛූ අප්පිච්ඡා සන්තුට්ඨා ලජ්ජිනො කුක්කුච්චකා සික්ඛාකාමා තෙ උජ්ඣායන්ති ඛීයන්ති විපාචෙන්ති “කථං හි නාම ඡබ්බග්ගියා භික්ඛූ දුන්නිවත්ථා දුප්පාරුතා අනාකප්පසම්පන්නා භත්තග්ගං ගච්ඡිස්සන්ති වොක්කම්ම ථෙරානං භික්ඛූනං පුරතො පුරතො ගච්ඡිස්සන්ති, ථෙරෙපි භික්ඛූ අනුපඛජ්ජ නිසීදිස්සන්ති, නවෙපි භික්ඛූ ආසනෙනපි පටිබාහිස්සන්ති, සඞ්ඝාටිම්පි ඔත්ථරිත්වා නිසීදිස්සන්තීති."
                    },
                    {
                        "type": "paragraph",
                        "text": "අථ ඛො තෙ භික්ඛූ භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“සච්චං කිර භික්ඛවෙ ඡබ්බග්ගියා භික්ඛූ දුන්නිවත්ථා දුප්පාරුතා අනාකප්පසම්පන්නා භත්තග්ගං ගච්ඡන්ති -පෙ- සඞ්ඝාටිම්පි ඔත්ථරිත්වා අන්තරඝරෙ නිසීදන්තී”ති."
                    },
                    {
                        "type": "paragraph",
                        "text": "සච්චං භගවා."
                    },
                    {
                        "type": "paragraph",
                        "text": "විගරහිත්වා බුද්ධො භගවා. විගරහිත්වා ධම්මිං කථං කත්වා භික්ඛූ ආමන්තෙසි."
                    },
                    {
                        "type": "paragraph",
                        "text": "තෙන හි භික්ඛවෙ භික්ඛූනං භත්තග්ගෙ වත්තං පඤ්ඤාපෙස්සාමි යථා භික්ඛූහි භත්තග්ගෙ වත්තිතබ්බං:"
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 350,
            "pali": {
                "entries": [
                    {
                        "type": "paragraph",
                        "text": "10. “සචෙ ආරාමෙ කාලො ආරොචිතො හොති, තිමණ්ඩලං පටිච්ඡාදෙන්තෙන පරිමණ්ඩලං නිවාසෙත්වා කායබන්ධනං බන්ධිත්වා සගුණං කත්වා සඞ්ඝාටියො පාරුපිත්වා ගණ්ඨිකං පටිමුඤ්චිත්වා ධොවිත්වා පත්තං ගහෙත්වා සාධුකං අතරමානෙන ගාමො පවිසිතබ්බො. න වොක්කම්ම ථෙරානං භික්ඛූනං පුරතො පුරතො ගන්තබ්බං සුපටිච්ඡන්නෙන අන්තරඝරෙ ගන්තබ්බං, සුසංවුතෙන -පෙ- ඔක්ඛිත්තචක්ඛුනා -පෙ- න උක්ඛිත්තකාය -පෙ- න උජ්ජග්ඝිකාය -පෙ- අප්පසද්දෙන -පෙ- න කායප්පචාලකං -පෙ- න බාහුප්පචාලකං -පෙ- න සීසප්පචාලකං -පෙ- න ඛම්භකතෙන -පෙ- න ඔගුණ්ඨිතෙන -පෙ- න උක්කුටිකාය අන්තරඝරෙ ගන්තබ්බං."
                    },
                    {
                        "type": "paragraph",
                        "text": "සුපටිච්ඡන්නෙන අන්තරඝරෙ නිසීදිතබ්බං. සුසංවුතෙන -පෙ- ඔක්ඛිත්තචක්ඛුනා -පෙ- න උක්ඛිත්තකාය -පෙ- න උජ්ජග්ඝිකාය -පෙ- අප්පසද්දෙන -පෙ- න කායප්පචාලකං -පෙ- න බාහුප්පචාලකං -පෙ- න සීසප්පචාලකං -පෙ- න ඛම්භකතෙන -පෙ- න ඔගුණ්ඨිතෙන -පෙ- න පල්ලත්ථිකාය -පෙ- න ථෙරෙ භික්ඛූ අනුපඛජ්ජ නිසීදිතබ්බං. න නවා භික්ඛූ ආසනෙන පටිබාහිතබ්බා. න සඞ්ඝාටිං ඔත්ථරිත්වා අන්තරඝරෙ නිසීදිතබ්බං."
                    },
                    {
                        "type": "paragraph",
                        "text": "11. **උදකෙ** දීයමානෙ උභොහි හත්ථෙහි පත්තං පටිග්ගහෙත්වා උදකං පටිග්ගහෙතබ්බං. නීචං කත්වා සාධුකං අපරිඝංසන්තෙන පත්තො ධොවිතබ්බො. සචෙ උදකපටිග්ගාහකො හොති, නීචං කත්වා උදකප්පටිග්ගහෙ උදකං ආසිඤ්චිතබ්බං මා උදකපටිග්ගාහකො උදකෙන ඔසිඤ්චි, මා සාමන්තා භික්ඛූ උදකෙන ඔසිඤ්චිංසු, මා සඞ්ඝාටි උදකෙන ඔසිඤ්චී’ති."
                    },
                    {
                        "type": "paragraph",
                        "text": "සචෙ උදකපටිග්ගාහකො න හොති. නීචං කත්වා ඡමාය උදකං ආසිඤ්චිතබ්බං. මා සාමන්තා භික්ඛූ උදකෙන සිඤ්චිංසු, මා සඞ්ඝාටි උදකෙන ඔසිඤ්චී’ති."
                    },
                    {
                        "type": "paragraph",
                        "text": "ඔදනෙ දීයමානෙ උභොහි හත්ථෙහි පත්තං පටිග්ගහෙත්වා ඔදනො පටිග්ගහෙතබ්බො. සූපස්ස ඔකාසො කාතබ්බො. සචෙ හොති සප්පි වා තෙලං වා උත්තරිභඞ්ගං වා. ථෙරෙන වත්තබ්බො සබ්බෙසං සමකං සම්පාදෙහීති."
                    },
                    {
                        "type": "paragraph",
                        "text": "සක්කච්චං පිණ්ඩපාතො පටිග්ගහෙතබ්බො. පත්තසඤ්ඤිනා පිණ්ඩපාතො පටිග්ගහෙතබ්බො. සමසූපකො පිණ්ඩපාතො පටිග්ගහෙතබ්බො. සමතිත්තිකො පිණ්ඩපාතො පටිග්ගහෙතබ්බො. න තාව ථෙරෙන භුඤ්ජිතබ්බො. යාව න සබ්බෙසං ඔදනො සම්පත්තො හොති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 352,
            "pali": {
                "entries": [
                    {
                        "type": "paragraph",
                        "text": "සක්කච්චං පිණ්ඩපාතො භුඤ්ජිතබ්බො. පත්තසඤ්ඤිනා පිණ්ඩපාතො භුඤ්ජිතබ්බො. සපදානං පිණ්ඩපාතො භුඤ්ජිතබ්බො. සමසූපකො පිණ්ඩපාතො භුඤ්ජිතබ්බො. න ථූපතො. ඔමද්දිත්වා පිණ්ඩිපාතො භුඤ්ජිතබ්බො. න සූපං වා ව්යඤ්ජනං වා ඔදනෙන පටිච්ඡාදෙතබ්බං භිය්යොකම්යතං උපාදාය. න සූපං වා ඔදනං වා අගිලානෙන අත්තනො අත්ථාය විඤ්ඤාපෙත්වා භුඤ්ජිතබ්බං."
                    },
                    {
                        "type": "paragraph",
                        "text": "12. න උජ්ඣානසඤ්ඤිනා පරෙසං පත්තො ඔලොකෙතබ්බො. නාතිමහන්තො කබලො කාතබ්බො. පරිමණ්ඩලො ආලොපො කාතබ්බො. න අනාහටෙ කබලෙ මුඛද්වාරං විවරිතබ්බං. න භුඤ්ජමානෙන සබ්බො හත්ථො මුඛෙ පක්ඛිපිතබ්බො. න සකබලෙන මුඛෙන ව්යාහරිතබ්බං. න පිණ්ඩුක්ඛෙපකං භුඤ්ජිතබ්බං. න කබලාවච්ඡෙදකං භුඤ්ජිතබ්බං. න අවගණ්ඩකාරකං භුඤ්ජිතබ්බං. න හත්ථනිද්ධුනකං භුඤ්ජිතබ්බං. න සිත්ථාවකාරකං භුඤ්ජිතබ්බං. න ජිව්හානිච්ඡාරකං භුඤ්ජිතබ්බං. න චපුචපුකාරකං භුඤ්ජිතබ්බං. න සුරුසුරුකාරකං භුඤ්ජිතබ්බං. න හත්ථනිල්ලෙහකං භුඤ්ජිතබ්බං. න පත්තනිල්ලෙහකං භුඤ්ජිතබ්බං. න ඔට්ඨනිල්ලෙහකං භුඤ්ජිතබ්බං. න සාමිසෙන හත්ථෙන පානීයථාලකො පටිග්ගහෙතබ්බො."
                    },
                    {
                        "type": "paragraph",
                        "text": "න තාව ථෙරෙන උදකං පටිග්ගහෙතබ්බං යාව න සබ්බෙව භුත්තාවිනො හොන්ති. උදකෙ දීයමානෙ උභොහි හත්ථෙහි පත්තං පටිග්ගහෙත්වා උදකං පටිග්ගහෙතබ්බං. නීචං කත්වා සාධුකං අපරිඝංසන්තෙන පත්තො ධොවිතබ්බො. සචෙ උදකපටිග්ගාහකො හොති නීචං කත්වා උදකප්පටිග්ගහෙ උදකං ආසිඤ්චිතබ්බං මා උදකපටිග්ගාහකො උදකෙන ඔසිඤ්චි. මා සාමන්තා භික්ඛූ උදකෙන ඔසිඤ්චිංසු මා සඞ්ඝාටි උදකෙන ඔසිඤ්චීති. සචෙ උදකපටිග්ගාහකො න හොති නීචං කත්වා ඡමාය උදකං ආසිඤ්චිතබ්බං මා සාමන්තා භික්ඛූ උදකෙන ඔසිඤ්චිංසු, මා සඞ්ඝාටි උදකෙන ඔසිඤ්චී ති. න සසිත්ථකං පත්තධොවනං අන්තරඝරෙ ඡඩ්ඩෙතබ්බං."
                    },
                    {
                        "type": "paragraph",
                        "text": "නිවත්තන්තෙන, නවකෙහි භික්ඛූහි පඨමතරං නිවත්තිතබ්බං පච්ඡා ථෙරෙහි. සුපටිච්ඡන්නෙන අන්තරඝරෙ ගන්තබ්බං සුසංවුතෙන -පෙ- ඔක්ඛිත්ත චක්ඛුනා -පෙ- න උක්ඛිත්තකාය -පෙ- න උජ්ජග්ඝිකාය -පෙ- අප්පසද්දෙන -පෙ- න කායප්පචාලකං -පෙ- න බාහුප්පචාලකං -පෙ- න සීසප්පචාලකං -පෙ- න ඛම්භකතෙන -පෙ- න ඔගුණ්ඨිතෙන -පෙ- න උක්කුටිකාය අන්තරඝරෙ ගන්තබ්බං."
                    },
                    {
                        "type": "paragraph",
                        "text": "ඉදං ඛො භික්ඛවෙ භික්ඛූනං භත්තග්ගෙ වත්තං යථා භික්ඛූහි භත්තග්ගෙ වත්තිතබ්බන්ති."
                    },
                    {
                        "type": "centered",
                        "text": "පඨම භාණවාරං.",
                        "level": 1
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 354,
            "pali": {
                "entries": [
                    {
                        "type": "heading",
                        "text": "පිණ්ඩචාරික වත්තං",
                        "level": 1
                    },
                    {
                        "type": "paragraph",
                        "text": "1. තෙන ඛො පන සමයෙන පිණ්ඩචාරිකා භික්ඛූ දුන්නිවත්ථා දුප්පාරුතා අනාකප්පසම්පන්නා පිණ්ඩාය චරන්ති. අසල්ලක්ඛෙත්වාපි නිවෙසනං පවිසන්ති අසල්ලක්ඛෙත්වාපි නික්ඛමන්ති. අතිසහසාපි පවිසන්ති. අතිසහසාපි නික්ඛමන්ති. අතිදූරෙපි තිට්ඨන්ති. අච්චාසන්නෙපි තිට්ඨන්ති. අතිචිරම්පි තිට්ඨන්ති. අතිලහුකම්පි නිවත්තන්ති."
                    },
                    {
                        "type": "paragraph",
                        "text": "අඤ්ඤතරොපි පිණ්ඩචාරිකො භික්ඛු අසල්ලක්ඛෙත්වා නිවෙසනං පාවිසි. සො ච ද්වාරං මඤ්ඤමානො අඤ්ඤතරං ඔවරකං පාවිසි. තස්මිං ච ඔවරකෙ ඉත්ථී නග්ගා උත්තානා නිපන්නා හොති. අද්දසා ඛො සො භික්ඛු තං ඉත්ථිං නග්ගං උත්තානං නිපන්නං. දිස්වාන ‘නයිදං ද්වාරං, ඔවරකං ඉදං’ති තහ්මා ඔවරකා නික්ඛමි. අද්දසා ඛො තස්සා ඉත්ථියා සාමිකො තං ඉත්ථිං නග්ගං උත්තානං නිපන්නං. දිස්වාන ඉමිනා මෙ භික්ඛුනා පජාපතී දූසිතාති තං භික්ඛුං ගහෙත්වා ආකොටෙසි."
                    },
                    {
                        "type": "paragraph",
                        "text": "අථ ඛො සා ඉත්ථී තෙන සද්දෙන පටිබුජ්ඣිත්වා තං පුරිසං එතදවොච: “කිස්ස ත්වං අය්ය ඉමං භික්ඛුං ආකොටෙසී”ති."
                    },
                    {
                        "type": "paragraph",
                        "text": "“ඉමිනාසි ත්වං භික්ඛුනා දූසිතා”ති."
                    },
                    {
                        "type": "paragraph",
                        "text": "“නාහං අය්ය ඉමිනා භික්ඛුනා දූසිතා. අකාරකො සො භික්ඛූ”ති තං භික්ඛුං මුඤ්චාපෙසි."
                    },
                    {
                        "type": "paragraph",
                        "text": "අථ ඛො සො භික්ඛු ආරාමං ගන්ත්වා භික්ඛූනං එතමත්ථං ආරොචෙසි. යෙ තෙ භික්ඛූ අප්පිච්ඡා සන්තුට්ඨා ලජ්ජිනො කුක්කුච්චකා සික්ඛාකාමා, තෙ උජ්ඣායන්ති ඛීයන්ති විපාචෙන්ති: කථං හි නාම පිණ්ඩචාරිකා භික්ඛූ දුන්නිවත්ථා දුප්පාරුතා අනාකප්පසම්පන්නා පිණ්ඩාය චරිස්සන්ති. අසල්ලක්ඛෙත්වාපි නිවෙසනං පවිසිස්සන්ති, අසල්ලක්ඛෙත්වාපි නික්ඛමිස්සන්ති, අතිසහසාපි පවිසිස්සන්ති, අතිසහසාපි නික්ඛමිස්සන්ති. අතිදූරෙපි තිට්ඨිස්සන්ති. අච්චාසන්නෙපි තිට්ඨිස්සන්ති. අතිචිරම්පි තිට්ඨිස්සන්ති. අතිලහුම්පි නිවත්තිස්සන්තීති."
                    },
                    {
                        "type": "paragraph",
                        "text": "අථ ඛො තෙ භික්ඛූ භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“සච්චං කිර භික්ඛවෙ -පෙ-” “සච්චං භගවා."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 356,
            "pali": {
                "entries": [
                    {
                        "type": "paragraph",
                        "text": "විගරහිත්වා ධම්මිං කථං කත්වා භික්ඛූ ආමන්තෙසි: “තෙන හි භික්ඛවෙ පිණ්ඩචාරිකානං භික්ඛූනං වත්තං පඤ්ඤාපෙස්සාමි යථා පිණ්ඩචාරිකෙහි භික්ඛූහි වත්තිතබ්බං.”"
                    },
                    {
                        "type": "paragraph",
                        "text": "2. “පිණ්ඩචාරිකෙන භික්ඛවෙ භික්ඛුනා ඉදානි ගාමං පවිසිස්සාමීති තිමණ්ඩලං පටිච්ඡාදෙන්තෙන පරිමණ්ඩලං නිවාසෙත්වා කායබන්ධනං බන්ධිත්වා සගුණං කත්වා සඞ්ඝාටියො පාරුපිත්වා ගණ්ඨිකං පටිමුඤ්චිත්වා ධොවිත්වා පත්තං ගහෙත්වා සාධුකං අතරමානෙන ගාමො පවිසිතබ්බො. සුපටිච්ඡන්නෙන අන්තරඝරෙ ගන්තබ්බං. සුසංවුතෙන -පෙ- ඔක්ඛිත්තචක්ඛුනා -පෙ- න උක්ඛිත්තකාය -පෙ- න උජ්ජග්ඝිකාය -පෙ- අප්පසද්දෙන -පෙ- න කායප්පචාලකං -පෙ- න බාහුප්පචාලකං -පෙ- න සීසප්පචාලකං -පෙ- න ඛම්භකතෙන -පෙ- න ඔගුණ්ඨිතෙන -පෙ- න උක්කුටිකාය අන්තරඝරෙ ගන්තබ්බං."
                    },
                    {
                        "type": "paragraph",
                        "text": "නිවෙසනං පවිසන්තෙන සල්ලක්ඛෙතබ්බං, ‘ඉමිනා පවිසිස්සාමි ඉමිනා නික්ඛමිස්සාමීති. නාතිසහසා පවිසිතබ්බං. නාතිසහසා නික්ඛමිතබ්බං. නාතිදූරෙ ඨාතබ්බං. නාච්චාසන්නෙ ඨාතබ්බං. නාතිචිරං ඨාතබ්බං. නාතිලහුං නිවත්තිතබ්බං. ඨිතකෙන සල්ලක්ඛෙතබ්බං භික්ඛං දාතුකාමා වා අදාතුකාමා වාති. සචෙ කම්මං වා නික්ඛිපති ආසනා වා වුට්ඨාති කටච්ඡුං වා පරාමසති භාජනං වා පරාමසති ඨපෙති වා දාතුකාමා වියාති ඨාතබ්බං. භික්ඛාය දීයමානාය වාමෙන හත්ථෙන සඞ්ඝාටිං උච්චාරෙත්වා දක්ඛිණෙන හත්ථෙන පත්තං පණාමෙත්වා උභොහි හත්ථෙහි පත්තං පටිග්ගහෙත්වා භික්ඛා පටිග්ගහෙතබ්බා, න ච භික්ඛාදායිකාය මුඛං උල්ලොකෙතබ්බං"
                    },
                    {
                        "type": "paragraph",
                        "text": "සල්ලක්ඛෙතබ්බං සූපං දාතුකාමා වා අදාතුකාමා වාති. සචෙ කටච්ඡුං වා පරාමසති භාජනං වා පරාමසති ඨපෙති වා ‘දාතුකාමාවියා’ති{1} ඨාතබ්බං. භික්ඛාය දින්නාය සඞ්ඝාටියා පත්තං පටිච්ඡාදෙත්වා සාධුකං අතරමානෙන නිවත්තිතබ්බං."
                    },
                    {
                        "type": "paragraph",
                        "text": "3. සුපටිච්ඡන්නෙන අන්තරඝරෙ ගන්තබ්බං. සුසංවුතෙන -පෙ- ඔක්ඛිත්තචක්ඛුනා -පෙ- න උක්ඛිත්තකාය -පෙ- න උජ්ජග්ඝිකාය -පෙ- අප්පසද්දෙන -පෙ- න කායප්පචාලකං -පෙ- න බාහුප්පචාලකං -පෙ- න සීසප්පචාලකං -පෙ- න ඛම්භකතෙන -පෙ- න ඔගුණ්ඨිතෙන -පෙ- න උක්කුටිකාය අන්තරඝරෙ ගන්තබ්බං."
                    }
                ],
                "footnotes": [
                    {
                        "type": "footnote",
                        "text": "1. දාතුකාමස්සාති - ස්යා."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 358,
            "pali": {
                "entries": [
                    {
                        "type": "paragraph",
                        "text": "යො පඨමතරං ගාමතො පිණ්ඩාය පටික්කමති තෙන ආසනං පඤ්ඤාපෙතබ්බං පාදොදකං පාදපීඨං පාදකඨලිකං උපනික්ඛිපිතබ්බං. අවක්කාරපාති ධොවිත්වා උපට්ඨාපෙතබ්බා. පානීයං පරිභොජනීයං උපට්ඨාපෙතබ්බං. යො පච්ඡා ගාමතො පිණ්ඩාය පටික්කමති, සචෙ හොති භුත්තාවසෙසො, සචෙ ආකඞ්ඛති භුඤ්ජිතබ්බං. නො චෙ ආකඞ්ඛති අප්පහරිතෙ වා ඡඩ්ඩෙතබ්බං. අප්පාණකෙ වා උදකෙ ඔපිලාපෙතබ්බං."
                    },
                    {
                        "type": "paragraph",
                        "text": "තෙන ආසනං උද්ධරිතබ්බං පාදොදකං පාදපීඨං පාදකඨලිකං පටිසාමෙතබ්බං. අවක්කාරපාති ධොවිත්වා පටිසාමෙතබ්බා. පානීයං පරිභොජනීයං පටිසාමෙතබ්බං. භත්තග්ගං සම්මජ්ජිතබ්බං. යො පස්සති පානීයඝටං වා පරිභොජනීයඝටං වා වච්චඝටං වා රිත්තං තුච්ඡං තෙන උපට්ඨාපෙතබ්බං. සචස්ස හොති අවිසය්හං හත්ථවිකාරෙන දුතියං ආමන්තෙත්වා හත්ථවිලඞ්ඝකෙන උපට්ඨාපෙතබ්බං, න ච තප්පච්චයා වාචා භින්දිතබ්බා."
                    },
                    {
                        "type": "paragraph",
                        "text": "ඉදං ඛො භික්ඛවෙ පිණ්ඩචාරිකානං භික්ඛූනං වත්තං යථා පිණ්ඩචාරිකෙහි භික්ඛූහි සම්මා වත්තිතබ්බන්ති.”"
                    },
                    {
                        "type": "heading",
                        "text": "ආරඤ්ඤිකවත්තං",
                        "level": 1
                    },
                    {
                        "type": "paragraph",
                        "text": "4. තෙන ඛො පන සමයෙන සම්බහුලා භික්ඛූ අරඤ්ඤෙ විහරන්ති. තෙ නෙව පානීයං උපට්ඨාපෙන්ති. න පරිභොජනීයං උපට්ඨාපෙන්ති. න අග්ගිං උපට්ඨාපෙන්ති. න අරණිසහිතං උපට්ඨාපෙන්ති. න නක්ඛත්තපදානි ජානන්ති. න දිසාභාගං ජානන්ති. චොරා තත්ථ ගන්ත්වා තෙ භික්ඛූ එතදවොචුං: ‘අත්ථි භන්තෙ පානීයන්ති.’"
                    },
                    {
                        "type": "paragraph",
                        "text": "‘නත්ථාවුසො’ති."
                    },
                    {
                        "type": "paragraph",
                        "text": "‘අත්ථි භන්තෙ, පරිභොජනීයන්ති.’"
                    },
                    {
                        "type": "paragraph",
                        "text": "‘නත්ථාවුසො’ති."
                    },
                    {
                        "type": "paragraph",
                        "text": "“අත්ථි භන්තෙ අග්ගීති.’"
                    },
                    {
                        "type": "paragraph",
                        "text": "‘නත්ථාවුසො’ති."
                    },
                    {
                        "type": "paragraph",
                        "text": "‘අත්ථි භන්තෙ අරණිසහිතන්ති.’"
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 360,
            "pali": {
                "entries": [
                    {
                        "type": "paragraph",
                        "text": "‘නත්ථාවුසොති.’"
                    },
                    {
                        "type": "paragraph",
                        "text": "‘අත්ථි භන්තෙ නක්ඛත්තපදානී’ති."
                    },
                    {
                        "type": "paragraph",
                        "text": "‘න ජානාම ආවුසො’ති."
                    },
                    {
                        "type": "paragraph",
                        "text": "‘අත්ථි භන්තෙ දිසාභාගන්ති.’"
                    },
                    {
                        "type": "paragraph",
                        "text": "‘න ජානාම ආවුසො’ති."
                    },
                    {
                        "type": "paragraph",
                        "text": "‘කෙනජ්ජ භන්තෙ යුත්තන්ති.’"
                    },
                    {
                        "type": "paragraph",
                        "text": "‘න ඛො මයං ආවුසො ජානාමා’ති."
                    },
                    {
                        "type": "paragraph",
                        "text": "අථ ඛො තෙ චොරා “නෙවිමෙසං පානීයං අත්ථි, න පරිභොජනීයං අත්ථි, න අග්ගි අත්ථි, න අරණිසහිතං අත්ථි, න නක්ඛත්තපදානි ජානන්ති, න දිසාභාගං ජානන්ති. චොරා ඉමෙ නයිමෙ භික්ඛූ”ති ආකොටෙත්වා පක්කමිංසු. අථ ඛො තෙ භික්ඛූ භික්ඛූනං එතමත්ථං ආරොචෙසුං. භික්ඛූ භගවතො එතමත්ථං ආරොචෙසුං. අථ ඛො භගවා එතස්මිං නිදානෙ එතස්මිං පකරණෙ ධම්මිං කථං කත්වා භික්ඛූ ආමන්තෙසි: “තෙන හි භික්ඛවෙ ආරඤ්ඤිකානං භික්ඛූනං වත්තං පඤ්ඤාපෙස්සා”මි යථා ආරඤ්ඤිකෙහි භික්ඛූහි වත්තිතබ්බං:"
                    },
                    {
                        "type": "paragraph",
                        "text": "5. “ආරඤ්ඤිකෙන භික්ඛවෙ භික්ඛුනා කාලස්සෙව උට්ඨාය පත්තං ථවිකාය පක්ඛිපිත්වා අංසෙ ආලග්ගෙත්වා චීවරං ඛන්ධෙ කරිත්වා උපාහනා ආරොහිත්වා දාරුභණ්ඩං මත්තිකාභණ්ඩං පටිසාමෙත්වා ද්වාරවාතපානං ථකෙත්වා සෙනාසනා ඔතරිතබ්බං “ඉදානි ගාමං පවිසිස්සාමී”ති. උපාහනා ඔමුඤ්චිත්වා නීචං කත්වා පප්ඵොටෙත්වා ථවිකාය පක්ඛිපිත්වා අංසෙ ආලග්ගෙත්වා තිමණ්ඩලං පටිච්ඡාදෙන්තෙන පරිමණ්ඩලං නිවාසෙත්වා කායබන්ධනං බන්ධිත්වා සගුණං කත්වා සඞ්ඝාටියො පාරුපිත්වා ගණ්ඨිකං පටිමුඤ්චිත්වා ධොවිත්වා පත්තං ගහෙත්වා සාධුකං අතරමානෙන ගාමො පවිසිතබ්බො. සුපටිච්ඡන්නෙන අන්තරඝරෙ ගන්තබ්බං. සුසංවුතෙන -පෙ- ඔක්ඛිත්තචක්ඛුනා -පෙ- න උක්ඛිත්තකාය -පෙ- න උජ්ජග්ඝිකාය -පෙ- අප්පසද්දෙන අන්තරඝරෙ ගන්තබ්බං. න කායප්පචාලකං -පෙ- න බාහුප්පචාලකං -පෙ- න සීසප්පචාලකං -පෙ- න ඛම්භකතෙන -පෙ- න ඔගුණ්ඨිතෙන -පෙ- න උක්කුටිකාය අන්තරඝරෙ ගන්තබ්බං."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 362,
            "pali": {
                "entries": [
                    {
                        "type": "paragraph",
                        "text": "නිවෙසනං පවිසන්තෙන සල්ලක්ඛෙතබ්බං ‘ඉමිනා පවිසිස්සාමි ඉමිනා නික්ඛමිස්සාමීති. නාතිසහසා පවිසිතබ්බං. නාතිසහසා නික්ඛමිතබ්බං. නාතිදූරෙ ඨාතබ්බං. න අච්චාසන්නෙ ඨාතබ්බං. නාතිචිරං ඨාතබ්බං. නාතිලහුං නිවත්තිතබ්බං. ඨිතකෙන සල්ලක්ඛෙතබ්බං ‘භික්ඛං දාතුකාමා වා අදාතුකාමා වා’ති. සචෙ කම්මං වා නික්ඛිපති ආසනා වා වුට්ඨාති, කටච්ඡුං වා පරාමසති, භාජනං වා පරාමසති ඨපෙති වා දාතුකාමා වියාති ඨාතබ්බං. භික්ඛාය දීයමානාය වාමෙන හත්ථෙන සඞ්ඝාටිං උච්චාරෙත්වා දක්ඛිණෙන හත්ථෙන පත්තං පණාමෙත්වා උභොහි හත්ථෙහි පත්තං පටිග්ගහෙත්වා භික්ඛා පටිග්ගහෙතබ්බා. න ච භික්ඛාදායිකාය මුඛං උල්ලොකෙතබ්බං. සල්ලක්ඛෙතබ්බං සූපං දාතුකාමා වා අදාතුකාමා වාති. සචෙ කටච්ඡු වා පරාමසති භාජනං වා පරාමසති ඨපෙති වා දාතුකාමා වියාති ඨාතබ්බං. භික්ඛාය දින්නාය සඞ්ඝාටියා පත්තං පටිච්ඡාදෙත්වා සාධුකං අතරමානෙන නිවත්තිතබ්බං. සුපටිච්ඡන්නෙන අන්තරඝරෙ ගන්තබ්බං -පෙ- න උක්කුටිකාය අන්තරඝරෙ ගන්තබ්බං."
                    },
                    {
                        "type": "paragraph",
                        "text": "ගාමතො නික්ඛමිත්වා පත්තං ථවිකාය පක්ඛිපිත්වා අංසෙ ආලග්ගෙත්වා චීවරං සඞ්ඝරිත්වා සීසෙ කරිත්වා උපාහනං ආරොහිත්වා ගන්තබ්බං."
                    },
                    {
                        "type": "paragraph",
                        "text": "6. ආරඤ්ඤිකෙන භික්ඛවෙ භික්ඛුනා පානීයං උපට්ඨාපෙතබ්බං. පරිභොජනීයං උපට්ඨාපෙතබ්බං. අග්ගි උපට්ඨාපෙතබ්බො. අරණිසහිතං උපට්ඨාපෙතබ්බං. කත්තරදණ්ඩො උපට්ඨාපෙතබ්බො. නක්ඛත්තපදානි උග්ගහෙතබ්බානි සකලානි වා එකදෙසානි වා. දිසාකුසලෙන භවිතබ්බං. ඉදං ඛො භික්ඛවෙ ආරඤ්ඤිකානං භික්ඛූනං වත්තං යථා ආරඤ්ඤිකෙහි භික්ඛූහි සම්මා වත්තිතබ්බන්ති.”"
                    },
                    {
                        "type": "heading",
                        "text": "සෙනාසනවත්තං",
                        "level": 1
                    },
                    {
                        "type": "paragraph",
                        "text": "7. තෙන ඛො පන සමයෙන සම්බහුලා භික්ඛූ අජ්ඣොකාසෙ චීවරකම්මං කරොන්ති. ඡබ්බග්ගියා භික්ඛූ පටිවාතෙ පඞ්ගණෙ{1} සෙනාසනං පප්ඵොටෙසුං. භික්ඛූ රජෙන ඔකිරියිංසු. යෙ තෙ භික්ඛූ අප්පිච්ඡා සන්තුට්ඨා ලජ්ජිනො කුක්කුච්චකා සික්ඛාකාමා තෙ උජ්ඣායන්ති ඛීයන්ති විපාචෙන්ති: “කථං හි නාම ඡබ්බග්ගියා භික්ඛූ පටිවාතෙ පඞ්ගණෙ සෙනාසනං පප්ඵොටෙස්සන්ති භික්ඛූ රජෙන ඔකිරියිංසූති”."
                    }
                ],
                "footnotes": [
                    {
                        "type": "footnote",
                        "text": "1. අඞ්ගණෙ - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 364,
            "pali": {
                "entries": [
                    {
                        "type": "paragraph",
                        "text": "අථ ඛො තෙ භික්ඛූ භගවතො එතමත්ථං ආරොචෙසුං. “සච්චං කිර භික්ඛවෙ ඡබ්බග්ගියා භික්ඛූ පටිවාතෙ පඞ්ගණෙ සෙනාසනං පප්ඵොටෙසුං භික්ඛූ රජෙන ඔකිරියිංසූති."
                    },
                    {
                        "type": "paragraph",
                        "text": "“සච්චං භගවා”... විගරහිත්වා ධම්මිං කථං කත්වා භික්ඛූ ආමන්තෙසි. “තෙන හි භික්ඛවෙ භික්ඛූනං සෙනාසනවත්තං පඤ්ඤාපෙස්සාමි යථා භික්ඛූහි සෙනාසනෙ සම්මා වත්තිතබ්බං.”"
                    },
                    {
                        "type": "paragraph",
                        "text": "8. “යස්මිං විහාරෙ විහරති සචෙ සො විහාරො උක්ලාපො හොති, සචෙ උස්සහති සොධෙතබ්බො. විහාරං සොධෙන්තෙන පඨමං පත්තචීවරං නීහරිත්වා එකමන්තං නික්ඛිපිතබ්බං. නිසීදනපච්චත්ථරණං නීහරිත්වා එකමන්තං නික්ඛිපිතබ්බං භිසි බිම්බොහනං නීහරිත්වා එකමන්තං නික්ඛිපිතබ්බං මඤ්චො නීචං කත්වා සාධුකං අපරිඝංසන්තෙන අසඞ්ඝට්ටන්තෙන කවාටපිට්ඨං නීහරිත්වා එකමන්තං නික්ඛිපිතබ්බො. පීඨං නීචං කත්වා සාධුකං අපරිඝංසන්තෙන අසංඝට්ටන්තෙන කවාටපිට්ඨං නීහරිත්වා එකමන්තං නික්ඛිපිතබ්බං. මඤ්චපටිපාදකා නීහරිත්වා එකමන්තං නික්ඛිපිතබ්බා. ඛෙළමල්ලකො නීහරිත්වා එකමන්තං නික්ඛිපිතබ්බො. අපස්සෙනඵලකං නීහරිත්වා එකමන්තං නික්ඛිපිතබ්බං. භුම්මත්ථරණං යථාපඤ්ඤත්තං සල්ලක්ඛෙත්වා නීහරිත්වා එකමන්තං නික්ඛිපිතබ්බං."
                    },
                    {
                        "type": "paragraph",
                        "text": "සචෙ විහාරෙ සන්තානකං හොති උල්ලොකා පඨමං ඔහාරෙතබ්බං. ආලොකසන්ධිකණ්ණභාගා පමජ්ජිතබ්බා.{1} සචෙ ගෙරුකපරිකම්මකතා භිත්ති කණ්ණකිතා හොති, චොළකං තෙමෙත්වා පීළෙත්වා පමජ්ජිතබ්බා. සචෙ කාළවණ්ණකතා භූමි කණ්ණකිතා හොති, චොළකං තෙමෙත්වා පීළෙත්වා පමජ්ජිතබ්බා. සචෙ කාළවණ්ණං කතා හොති භූමි උදකෙන පරිප්ඵොසිත්වා පරිප්ඵොසිත්වා සම්මජ්ජිතබ්බං මා විහාරො රජෙන ඌහඤ්ඤීති. සඞ්කාරං විචිනිත්වා එකමන්තං ඡඩ්ඩෙතබ්බං. න භික්ඛුසාමන්තා සෙනාසනං පප්ඵොටෙතබ්බං. න විහාරසාමන්තා සෙනාසනං පප්ඵොටෙතබ්බං, න පානීයසාමන්තා සෙනාසනං පප්ඵොටෙතබ්බං. න පරිභොජනීයසාමන්තා සෙනාසනං පප්ඵොටෙතබ්බං. න පටිවාතෙ පඞ්ගණෙ{2} සෙනාසනං පප්ඵොටෙතබ්බං. අධොවාතෙ සෙනාසනං පප්ඵොටෙතබ්බං."
                    }
                ],
                "footnotes": [
                    {
                        "type": "footnote",
                        "text": "1. සම්මජ්ජිතබ්බා - මඡසං."
                    },
                    {
                        "type": "footnote",
                        "text": "2. අඞ්ගණෙ - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 366,
            "pali": {
                "entries": [
                    {
                        "type": "paragraph",
                        "text": "9. භුම්මත්ථරණං එකමන්තං ඔතාපෙත්වා සොධෙත්වා පප්ඵොටෙත්වා අතිහරිත්වා යථා පඤ්ඤත්තං පඤ්ඤාපෙතබ්බං. මඤ්චපටිපාදකා එකමන්තං ඔතාපෙත්වා පමජ්ජිත්වා අතිහරිත්වා යථාඨානෙ ඨපෙතබ්බා. මඤ්චො එකමන්තං ඔතාපෙත්වා සොධෙත්වා පප්ඵොටෙත්වා නීචං කත්වා සාධුකං අපරිඝංසන්තෙන අසඞ්ඝට්ටන්තෙන කවාටපිට්ඨං අතිහරිත්වා යථා පඤ්ඤත්තං පඤ්ඤාපෙතබ්බො. පීඨං එකමන්තං ඔතාපෙත්වා සොධෙත්වා පප්ඵොටෙත්වා නීචං කත්වා සාධුකං අපරිඝංසන්තෙන අසඞ්ඝට්ටන්තෙන කවාටපිට්ඨං අතිහරිත්වා යථාපඤ්ඤත්තං පඤ්ඤාපෙතබ්බා. භිසිං බිම්බොහනං එකමන්තං ඔතාපෙත්වා සොධෙත්වා පප්ඵොටෙත්වා අතිහරිත්වා යථා පඤ්ඤත්තං පඤ්ඤාපෙතබ්බං. නිසීදනපච්චත්ථරණං එකමන්තං ඔතාපෙත්වා සොධෙත්වා පප්ඵොටෙත්වා අතිහරිත්වා යථාපඤ්ඤත්තං පඤ්ඤාපෙතබ්බං. ඛෙළමල්ලකො එකමන්තං ඔතාපෙත්වා පමජ්ජිත්වා අතිහරිත්වා යථාඨානෙ ඨපෙතබ්බො. අපස්සෙනඵලකං එකමන්තං ඔතාපෙත්වා පමජ්ජිත්වා අතිහරිත්වා යථාඨානෙ ඨපෙතබ්බං."
                    },
                    {
                        "type": "paragraph",
                        "text": "පත්තචීවරං නික්ඛිපිතබ්බං. පත්තං නික්ඛිපන්තෙන එකෙන හත්ථෙන පත්තං ගහෙත්වා එකෙන හත්ථෙන හෙට්ඨාමඤ්චං වා හෙට්ඨාපීඨං වා පරාමසිත්වා පත්තො නික්ඛිපිතබ්බො. න ච අනන්තරහිතාය භූමියා පත්තො නික්ඛිපිතබ්බො. චීවරං නික්ඛිපන්තෙන එකෙන හත්ථෙන චීවරං ගහෙත්වා එකෙන හත්ථෙන චීවරවංසං වා චීවරරජ්ජු වා පමජ්ජිත්වා පාරතො අන්තං ඔරතො භොගං කත්වා චීවරං නික්ඛිපිතබ්බං."
                    },
                    {
                        "type": "paragraph",
                        "text": "10. සචෙ පුරත්ථිමා සරජා වාතා වායන්ති පුරත්ථිමා වාතපානා ථකෙතබ්බා. සචෙ පච්ඡිමා සරජා වාතා වායන්ති පච්ඡිමා වාතපානා ථකෙතබ්බා. සචෙ උත්තරා සරජා වාතා වායන්ති උත්තරා වාතපානා ථකෙතබ්බා. සචෙ දක්ඛිණා සරජා වාතා වායන්ති දක්ඛිණා වාතපානා ථකෙතබ්බා. සචෙ සීතකාලො හොති දිවා වාතපානා විවරිතබ්බා. රත්තිං ථකෙතබ්බා. සචෙ උණ්හකාලො හොති දිවා වාතපානා ථකෙතබ්බා. රත්තිං විවරිතබ්බා."
                    },
                    {
                        "type": "paragraph",
                        "text": "සචෙ පරිවෙණං උක්ලාපං හොති පරිවෙණං සම්මජ්ජිතබ්බං. සචෙ කොට්ඨකො උක්ලාපො හොති කොට්ඨකො සම්මජ්ජිතබ්බො. සචෙ උපට්ඨානසාලා උක්ලාපා හොති. උපට්ඨානසාලා සම්මජ්ජිතබ්බා. සචෙ අග්ගිසාලා උක්ලාපා හොති අග්ගිසාලා සම්මජ්ජිතබ්බා. සචෙ වච්චකුටි උක්ලාපා හොති වච්චකුටි සම්මජ්ජිතබ්බා. සචෙ පානීයං න හොති පානීයං උපට්ඨාපෙතබ්බං. සචෙ පරිභොජනීයං න හොති පරිභොජනීයං උපට්ඨාපෙතබ්බං. සචෙ ආචමනකුම්භියා උදකං න හොති ආචමනකුම්භියා උදකං ආසිඤ්චිතබ්බං."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 368,
            "pali": {
                "entries": [
                    {
                        "type": "paragraph",
                        "text": "සචෙ වුඩ්ඪෙන සද්ධිං එකවිහාරෙ විහරති න වුඩ්ඪං අනාපුච්ඡා උද්දෙසො දාතබ්බො න පරිපුච්ඡා දාතබ්බා න සජ්ඣායො කාතබ්බො. න ධම්මො භාසිතබ්බො. න පදීපො කාතබ්බො. න පදීපො විජ්ඣාපෙතබ්බො. න වාතපානා විවරිතබ්බා. න වාතපානා ථකෙතබ්බා. සචෙ වුඩ්ඪෙන සද්ධිං එකචඞ්කමෙ චඞ්කමති යෙන වුඩ්ඪො තෙන පරිවත්තිතබ්බං. න ච වුඩ්ඪො සඞ්ඝාටිකණ්ණෙන ඝට්ටෙතබ්බො."
                    },
                    {
                        "type": "paragraph",
                        "text": "ඉදං ඛො භික්ඛවෙ භික්ඛූනං සෙනාසනවත්තං යථා භික්ඛූහි සෙනාසනෙ වත්තිතබ්බන්ති”."
                    },
                    {
                        "type": "heading",
                        "text": "ජන්තාඝරවත්තං",
                        "level": 1
                    },
                    {
                        "type": "paragraph",
                        "text": "11. තෙන ඛො පන සමයෙන ඡබ්බග්ගියා භික්ඛූ ජන්තාඝරෙ ථෙරෙහි භික්ඛූහි නිවාරියමානා අනාදරියං පටිච්ච පහූතං කට්ඨං ආරොපෙත්වා අග්ගිං දත්වා ද්වාරං ථකෙත්වා ද්වාරෙ නිසීදන්ති. භික්ඛූ උණ්හාභිතත්තා ද්වාරං අලභමානා මුච්ඡිතා පපතන්ති. යෙ තෙ භික්ඛූ අප්පිච්ඡා සන්තුට්ඨා ලජ්ජිනො කුක්කුච්චකා සික්ඛාකාමා තෙ උජ්ඣායන්ති ඛීයන්ති විපාචෙන්ති: “කථං හි නාම ඡබ්බග්ගියා භික්ඛූ ජන්තාඝරෙ ථෙරෙහි භික්ඛූහි නිවාරියමානා අනාදරියං පටිච්ච පහූතං කට්ඨං ආරොපෙත්වා අග්ගිං දත්වා ද්වාරං ථකෙත්වා ද්වාරෙ නිසීදිස්සන්ති. භික්ඛූ උණ්හාභිතත්තා ද්වාරං අලභමානා මුච්ඡිතා පපතන්තී”ති."
                    },
                    {
                        "type": "paragraph",
                        "text": "අථ ඛො තෙ භික්ඛූ භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“සච්චං කිර භික්ඛවෙ ඡබ්බග්ගියා භික්ඛූ ජන්තාඝරෙ ථෙරෙහි භික්ඛූහි නිවාරියමානා අනාදරියං පටිච්ච පහූතං කට්ඨං ආරොපෙත්වා අග්ගිං දත්වා ද්වාරං ථකෙත්වා ද්වාරෙ නිසීදන්ති. භික්ඛූ උණ්හාභිතත්තා ද්වාරං අලභමානා මුච්ඡිතා පපතන්තීති”"
                    },
                    {
                        "type": "paragraph",
                        "text": "“සච්චං භගවා.”... විගරහිත්වා ධම්මිං කථං කත්වා භික්ඛූ ආමන්තෙසි:"
                    },
                    {
                        "type": "paragraph",
                        "text": "“න භික්ඛවෙ ජන්තාඝරෙ ථෙරෙන භික්ඛුනා නිවාරියමානෙන අනාදරියං පටිච්ච පහූතං කට්ඨං ආරොපෙත්වා අග්ගි දාතබ්බො. යො දදෙය්ය ආපත්ති දුක්කටස්ස. න භික්ඛවෙ ද්වාරං ථකෙත්වා ද්වාරෙ නිසීදිතබ්බං. යො නිසීදෙය්ය, ආපත්ති දුක්කටස්ස."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 370,
            "pali": {
                "entries": [
                    {
                        "type": "paragraph",
                        "text": "12. “තෙන හි භික්ඛවෙ භික්ඛූනං ජන්තාඝරෙ වත්තං පඤ්ඤාපෙස්සාමි යථා භික්ඛූහි ජන්තාඝරෙ වත්තිතබ්බං.”"
                    },
                    {
                        "type": "paragraph",
                        "text": "“යො පඨමං ජන්තාඝරං ගච්ඡති, සචෙ ඡාරිකා උස්සන්නා හොති, ඡාරිකා ඡඩ්ඩෙතබ්බා. සචෙ ජන්තාඝරං උක්ලාපං හොති ජන්තාඝරං සම්මජ්ජිතබ්බං. සචෙ පරිභණ්ඩං උක්ලාපං හොති පරිභණ්ඩං සම්මජ්ජිතබ්බං. සචෙ පරිවෙණං උක්ලාපං හොති පරිවෙණං සම්මජ්ජිතබ්බං. සචෙ කොට්ඨකො උක්ලාපො හොති කොට්ඨකො සම්මජ්ජිතබ්බො. සචෙ ජන්තාඝරසාලා උක්ලාපා හොති ජන්තාඝරසාලා සම්මජ්ජිතබ්බා. චුණ්ණං සන්නෙතබ්බං. මත්තිකා තෙමෙතබ්බා. උදකදොණිකාය උදකං ආසිඤ්චිතබ්බං. ජන්තාඝරං පවිසන්තෙන මත්තිකාය මුඛං මක්ඛෙත්වා පුරතො ච පච්ඡතො ච පටිච්ඡාදෙත්වා ජන්තාඝරපීඨං ආදාය ජන්තාඝරං පවිසිතබ්බං. න ථෙරෙ භික්ඛූ අනුපඛජ්ජ නිසීදිතබ්බං. න නවා භික්ඛූ ආසනෙන පටිබාහිතබ්බා. සචෙ උස්සහති ජන්තාඝරෙ ථෙරානං භික්ඛූනං පරිකම්මං කාතබ්බං. ජන්තාඝරා නික්ඛමන්තෙන ජන්තාඝරපීඨං ආදාය පුරතො ච පච්ඡතො ච පටිච්ඡාදෙත්වා ජන්තාඝරා නික්ඛමිතබ්බං. සචෙ උස්සහති උදකෙපි ථෙරානං භික්ඛූනං පරිකම්මං කාතබ්බං. න ථෙරානං භික්ඛූනං පුරතොපි නහායිතබ්බං. න උපරිතො නහායිතබ්බං. නහාතෙන උත්තරන්තෙන ඔතරන්තානං මග්ගො දාතබ්බො. යො පච්ඡා ජන්තාඝරා නික්ඛමති සචෙ ජන්තාඝරං චික්ඛල්ලං හොති ධොවිතබ්බං. මත්තිකාදොණිකං ධොවිත්වා ජන්තාඝරපීඨං පටිසාමෙත්වා අග්ගිං විජ්ඣාපෙත්වා ද්වාරං ථකෙත්වා පක්කමිතබ්බං."
                    },
                    {
                        "type": "paragraph",
                        "text": "ඉදං ඛො භික්ඛවෙ භික්ඛූනං ජන්තාඝරවත්තං යථා භික්ඛූහි ජන්තාඝරෙ වත්තිතබ්බන්ති”."
                    },
                    {
                        "type": "heading",
                        "text": "වච්චකුටිවත්තං",
                        "level": 1
                    },
                    {
                        "type": "paragraph",
                        "text": "13. තෙන ඛො පන සමයෙන අඤ්ඤතරො භික්ඛු බ්රාහ්මණජාතිකො වච්චං කත්වා න ඉච්ඡති ආචමෙතුං කො ඉමං වසලං දුග්ගන්ධං ආමසිස්සතීති. තස්ස වච්චමග්ගෙ කිමි සණ්ඨාසි. අථ ඛො සො භික්ඛු භික්ඛූනං එතමත්ථං ආරොචෙසි."
                    },
                    {
                        "type": "paragraph",
                        "text": "“කිම්පන ත්වං ආවුසො වච්චං කත්වා න ආචමෙසී”ති."
                    },
                    {
                        "type": "paragraph",
                        "text": "“එවමාවුසො”ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 372,
            "pali": {
                "entries": [
                    {
                        "type": "paragraph",
                        "text": "යෙ තෙ භික්ඛූ අප්පිච්ඡා -පෙ- තෙ උජ්ඣායන්ති ඛීයන්ති විපාචෙන්ති: “කථං හි නාම භික්ඛු වච්චං කත්වා න ආචමෙස්සතී”ති."
                    },
                    {
                        "type": "paragraph",
                        "text": "අථ ඛො තෙ භික්ඛූ භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“සච්චං කිර ත්වං භික්ඛු වච්චං කත්වා න ආචමෙසී”ති."
                    },
                    {
                        "type": "paragraph",
                        "text": "“සච්චං භගවා”. -පෙ- විගරහිත්වා ධම්මිං කථං කත්වා භික්ඛූ ආමන්තෙසි:"
                    },
                    {
                        "type": "paragraph",
                        "text": "“න භික්ඛවෙ වච්චං කත්වා සති උදකෙ නාචමෙතබ්බං. යො න ආචමෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "14. තෙන ඛො පන සමයෙන භික්ඛූ වච්චකුටියා යථාවුඩ්ඪං වච්චං කරොන්ති. නවකා භික්ඛූ පඨමතරං ආගන්ත්වා වච්චිතා ආගමෙන්ති. තෙ වච්චං සන්ධාරෙන්තා මුච්ඡිතා පපතන්ති. භගවතො එතමත්ථං ආරොචෙසුං. “සච්චං කිර භික්ඛවෙ” -පෙ-"
                    },
                    {
                        "type": "paragraph",
                        "text": "“සච්චං භගවා”. -පෙ- විගරහිත්වා ධම්මිං කථං කත්වා භික්ඛූ ආමන්තෙසි:"
                    },
                    {
                        "type": "paragraph",
                        "text": "“න භික්ඛවෙ වච්චකුටියා යථාවුඩ්ඪං වච්චො කාතබ්බො. යො කරෙය්ය ආපත්ති දුක්කටස්ස. අනුජානාමි භික්ඛවෙ ආගතපටිපාටියා වච්චං කාතුන්ති”."
                    },
                    {
                        "type": "paragraph",
                        "text": "15. තෙන ඛො පන සමයෙන ඡබ්බග්ගියා භික්ඛූ අතිසහසාපි වච්චකුටිං පවිසන්ති. උබ්භජිත්වා පි පවිසන්ති. නිත්ථුනන්තාපි වච්චං කරොන්ති. දන්තකට්ඨං ඛාදන්තාපි වච්චං කරොන්ති. බහිද්ධාපි වච්චදොණිකාය වච්චං කරොන්ති. බහිද්ධාපි පස්සාවදොණිකාය පස්සාවං කරොන්ති. පස්සාවදොණිකාය ඛෙළං කරොන්ති. ඵරුසෙනපි කට්ඨෙන අවලෙඛන්ති අවලෙඛනකට්ඨම්පි වච්චකූපම්හි පාතෙන්ති. අතිසහසාපි නික්ඛමන්ති. උබ්භජිත්වාපි නික්ඛමන්ති. චපුචපුකාරකම්පි ආචමෙන්ති. ආචමනසරාවකෙ පි උදකං සෙසෙන්ති. යෙ තෙ භික්ඛූ අප්පිච්ඡා සන්තුට්ඨා ලජ්ජිනො කුක්කුච්චකා සික්ඛාකාමා තෙ උජ්ඣායන්ති ඛීයන්ති විපාචෙන්ති: “කථං හි නාම ඡබ්බග්ගියා භික්ඛූ අතිසහසාපි වච්චකුටිං පවිසිස්සන්ති -පෙ- ආචමනසරාවකෙපි උදකං සෙසෙස්සන්තී”ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 374,
            "pali": {
                "entries": [
                    {
                        "type": "paragraph",
                        "text": "අථ ඛො තෙ භික්ඛූ භගවතො එතමත්ථංආරොචෙසුං -පෙ-"
                    },
                    {
                        "type": "paragraph",
                        "text": "“සච්චං කිර භික්ඛවෙ” -පෙ-"
                    },
                    {
                        "type": "paragraph",
                        "text": "“සච්චං භගවා”. -පෙ- විගරහිත්වා ධම්මිං කථං කත්වා භික්ඛූ ආමන්තෙසි:"
                    },
                    {
                        "type": "paragraph",
                        "text": "“තෙන හි භික්ඛවෙ භික්ඛූනං වච්චකුටිවත්තං පඤ්ඤාපෙස්සාමි යථා භික්ඛූහි වච්චකුටියා වත්තිතබ්බං."
                    },
                    {
                        "type": "paragraph",
                        "text": "යො වච්චකුටිං ගච්ඡති තෙන බහි ඨිතෙන උක්කාසිතබ්බං. අන්තො නිසින්නෙනපි උක්කාසිතබ්බං. චීවරවංසෙ වා චීවරරජ්ජුයා වා චීවරං නික්ඛිපිත්වා සාධුකං අතරමානෙන වච්චකුටි පවිසිතබ්බා. නාතිසහසා පවිසිතබ්බා. න උබ්භජිත්වා පවිසිතබ්බා. වච්චපාදුකාය ඨිතෙන උබ්භජිතබ්බං. න නිත්ථුනන්තෙන වච්චො කාතබ්බො. න දන්තකට්ඨං ඛාදන්තෙන වච්චො කාතබ්බො. න බහිද්ධා වච්චදොණිකාය වච්චො කාතබ්බො. න බහිද්ධා පස්සාවදොණිකාය පස්සාවො කාතබ්බො. න පස්සාවදොණිකාය ඛෙළො කාතබ්බො. න ඵරුසෙන කට්ඨෙන අවලෙඛිතබ්බං. න අවලෙඛනකට්ඨං වච්චකූපම්හි පාතෙතබ්බං. වච්චපාදුකාය ඨිතෙන පටිච්ඡාදෙතබ්බං. නාතිසහසා නික්ඛමිතබ්බං. න උබ්භජිත්වා නික්ඛමිතබ්බං. ආචමනපාදුකාය ඨිතෙන උබ්භජිතබ්බං. න චපුචපුකාරකෙන ආචමෙතබ්බං. න ආචමනසරාවකෙ උදකං සෙසෙතබ්බං. ආචමනපාදුකාය ඨිතෙන පටිච්ඡාදෙතබ්බං. සචෙ වච්චකුටි ඌහතා හොති ධොවිතබ්බා. සචෙ අවලෙඛන. පිඨරො පූරො හොති, අවලෙඛනකට්ඨං ඡඩ්ඩෙතබ්බං. සචෙ වච්චකුටි උක්ලාපා හොති වච්චකුටි සම්මජ්ජිතබ්බා. සචෙ පරිභණ්ඩං උක්ලාපං හොති පරිභණ්ඩං සම්මජ්ජිතබ්බං. සචෙ පරිවෙණං උක්ලාපං හොති පරිවෙණං සම්මජ්ජිතබ්බං. සචෙ කොට්ඨකො උක්ලාපො හොති කොට්ඨකො සම්මජ්ජිතබ්බො. සචෙ ආචමනකුම්භියා උදකං න හොති ආචමනකුම්භියා උදකං ආසිඤ්චිතබ්බං."
                    },
                    {
                        "type": "paragraph",
                        "text": "ඉදං ඛො භික්ඛවෙ භික්ඛූනං වච්චකුටිවත්තං යථා භික්ඛූහි වච්චකුටියා වත්තිතබ්බන්ති.”"
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 376,
            "pali": {
                "entries": [
                    {
                        "type": "heading",
                        "text": "උපජ්ඣායවත්තං",
                        "level": 1
                    },
                    {
                        "type": "paragraph",
                        "text": "16. තෙන ඛො පන සමයෙන සද්ධිවිහාරිකා උපජ්ඣායෙසු න සම්මාවත්තන්ති. යෙ තෙ භික්ඛූ අප්පිච්ඡා -පෙ- තෙ උජ්ඣායන්ති ඛීයන්ති විපාචෙන්ති: “කථං හි නාම සද්ධිවිහාරිකා උපජ්ඣායෙසු න සම්මාවත්තිස්සන්තී”ති."
                    },
                    {
                        "type": "paragraph",
                        "text": "අථ ඛො තෙ භික්ඛූ භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“සච්චං කිර භික්ඛවෙ සද්ධිවිහාරිකා උපජ්ඣායෙසු න සම්මා වත්තන්තී”ති."
                    },
                    {
                        "type": "paragraph",
                        "text": "“සච්චං භගවා”."
                    },
                    {
                        "type": "paragraph",
                        "text": "විගරහි බුද්ධො භගවා: “කථං හි නාම භික්ඛවෙ සද්ධිවිහාරිකා උපජ්ඣායෙසු න සම්මා වත්තිස්සන්ති. නෙතං භික්ඛවෙ අප්පසන්නානං වා පසාදාය පසන්නානං වා භිය්යොභාවාය. අථ ඛො තං භික්ඛවෙ අප්පසන්නානං චෙව අප්පසාදාය පසන්නානං ච එකච්චානං අඤ්ඤථත්තායා”ති. විගරහිත්වා ධම්මිං කථං කත්වා භික්ඛූ ආමන්තෙසි:"
                    },
                    {
                        "type": "paragraph",
                        "text": "“තෙන හි භික්ඛවෙ සද්ධිවිහාරිකානං උපජ්ඣායෙසු වත්තං පඤ්ඤාපෙස්සාමි යථා සද්ධිවිහාරිකෙහි උපජ්ඣායෙසු සම්මා වත්තිතබ්බං.”"
                    },
                    {
                        "type": "paragraph",
                        "text": "“සද්ධිවිහාරිකෙන භික්ඛවෙ උපජ්ඣායම්හි සම්මාවත්තිතබ්බං. තත්රායං සම්මාවත්තනා:"
                    },
                    {
                        "type": "paragraph",
                        "text": "කාලස්සෙව උට්ඨාය උපාහනා ඔමුඤ්චිත්වා එකංසං උත්තරාසඞ්ගං කරිත්වා දන්තකට්ඨං දාතබ්බං. මුඛොදකං දාතබ්බං. ආසනං පඤ්ඤාපෙතබ්බං. සචෙ යාගු හොති භාජනං ධොවිත්වා යාගු උපනාමෙතබ්බා. යාගුං පීතස්ස උදකං දත්වා භාජනං පටිග්ගහෙත්වා නීචං කත්වා සාධුකං අපරිඝංසන්තෙන ධොවිත්වා පටිසාමෙතබ්බං. උපජ්ඣායම්හි උට්ඨිතෙ ආසනං උද්ධරිතබ්බං."
                    },
                    {
                        "type": "paragraph",
                        "text": "සචෙ සො දෙසො උක්ලාපො හොති, සො දෙසො සම්මජ්ජිතබ්බො. සචෙ උපජ්ඣායො ගාමං පවිසිතුකාමො හොති නිවාසනං දාතබ්බං. පටිනිවාසනං පටිග්ගහෙතබ්බං. කායබන්ධනං දාතබ්බං. සගුණං කත්වා සඞ්ඝාටියො දාතබ්බා, ධොවිත්වා පත්තො සඋදකො දාතබ්බො. සචෙ උපජ්ඣායො පච්ඡාසමණං ආකඞ්ඛති, තිමණ්ඩලං පටිච්ඡාදෙන්තෙන පරිමණ්ඩලං නිවාසෙත්වා කායබන්ධනං බන්ධිත්වා සගුණං කත්වා සඞ්ඝාටියො පාරුපිත්වා ගණ්ඨිකං පටිමුඤ්චිත්වා ධොවිත්වා පත්තං ගහෙත්වා උපජ්ඣායස්ස පච්ඡාසමණෙන හොතබ්බං. නාතිදූරෙ ගන්තබ්බං, න අච්චාසන්නෙ ගන්තබ්බං. පත්තපරියාපන්නං පටිග්ගහෙතබ්බං."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 378,
            "pali": {
                "entries": [
                    {
                        "type": "paragraph",
                        "text": "න උපජ්ඣායස්ස භණමානස්ස අන්තරන්තරා කථා ඔපාතෙතබ්බා. උපජ්ඣායො ආපත්තිසාමන්තා භණමානො නිවාරෙතබ්බො. නිවත්තන්තෙන පඨමතරං ආගන්ත්වා ආසනං පඤ්ඤාපෙතබ්බං. පාදොදකං පාදපීඨං පාදකඨලිකං උපනික්ඛිපිතබ්බං. පච්චුග්ගන්ත්වා පත්තචීවරං පටිග්ගහෙතබ්බං. පටිනිවාසනං දාතබ්බං. නිවාසනං පටිග්ගහෙතබ්බං. සචෙ චීවරං සින්නං හොති මුහුත්තං උණ්හෙ ඔතාපෙතබ්බං. න ච උණ්හෙ චීවරං නිදහිතබ්බං. චීවරං සඞ්ඝරිතබ්බං. චීවරං සඞ්ඝරන්තෙන චතුරඞ්ගුලං කණ්ණං උස්සාරෙත්වා{1} චීවරං සඞ්ඝරිතබ්බං, මා මජ්ඣෙ භඞ්ගො අහොසීති. ඔභොගෙ කායබන්ධනං කාතබ්බං."
                    },
                    {
                        "type": "paragraph",
                        "text": "17. සචෙ පිණ්ඩපාතො හොති උපජ්ඣායො ච භුඤ්ජිතුකාමො හොති උදකං දත්වා පිණ්ඩපාතො උපනාමෙතබ්බො. උපජ්ඣායො පානීයෙන පුච්ඡිතබ්බො. භුත්තාවිස්ස උදකං දත්වා පත්තං පටිග්ගහෙත්වා නීචං කත්වා සාධුකං අපරිඝංසන්තෙන ධොවිත්වා වොදකං කත්වා මුහුත්තං උණ්හෙ ඔතාපෙතබ්බො. න ච උණ්හෙ පත්තො නිදහිතබ්බො. පත්තචීවරං නික්ඛිපිතබ්බං. පත්තං නික්ඛිපන්තෙන එකෙන හත්ථෙන පත්තං ගහෙත්වා එකෙන හත්ථෙන හෙට්ඨාමඤ්චං වා හෙට්ඨාපීඨං වා පරාමසිත්වා පත්තො නික්ඛිපිතබ්බො. න ච අනන්තරහිතාය භූමියා පත්තො නික්ඛිපිතබ්බො."
                    },
                    {
                        "type": "paragraph",
                        "text": "චීවරං නික්ඛිපන්තෙන එකෙන හත්ථෙන චීවරං ගහෙත්වා එකෙන හත්ථෙන චීවරවංසං වා චීවරරජ්ජුං වා පමජ්ජිත්වා පාරතො අන්තං ඔරතො භොගං කත්වා චීවරං නික්ඛිපිතබ්බං."
                    },
                    {
                        "type": "paragraph",
                        "text": "උපජ්ඣායම්හි වුට්ඨිතෙ ආසනං උද්ධරිතබ්බං. පාදොදකං පාදපීඨං පාදකඨලිකං පටිසාමෙතබ්බං. සචෙ සො දෙසො උක්ලාපො හොති සො දෙසො සම්මජ්ජිතබ්බො."
                    },
                    {
                        "type": "paragraph",
                        "text": "සචෙ උපජ්ඣායො නහායිතුකාමො හොති නහානං පටියාදෙතබ්බං. සචෙ සීතෙන අත්ථො හොති සීතං පටියාදෙතබ්බං. සචෙ උණ්හෙන අත්ථො හොති, උණ්හං පටියාදෙතබ්බං. සචෙ උපජ්ඣායො ජන්තාඝරං පවිසිතුකාමො හොති, චුණ්ණං සන්නෙතබ්බං. මත්තිකා තෙමෙතබ්බා. ජන්තාඝරපීඨං ආදාය උපජ්ඣායස්ස පිට්ඨිතො පිට්ඨිතො ගන්ත්වා ජන්තාඝරපීඨං දත්වා චීවරං පටිග්ගහෙත්වා එකමන්තං නික්ඛිපිතබ්බං. චුණ්ණං දාතබ්බං. මත්තිකා දාතබ්බා. සචෙ උස්සහති ජන්තාඝරං පවිසිතබ්බං. ජන්තාඝරං පවිසන්තෙන මත්තිකාය මුඛං මක්ඛෙත්වා පුරතො ච පච්ඡතො ච පටිච්ඡාදෙත්වා ජන්තාඝරං පවිසිතබ්බං."
                    }
                ],
                "footnotes": [
                    {
                        "type": "footnote",
                        "text": "1. උස්සාදෙත්වා - සීමු."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 380,
            "pali": {
                "entries": [
                    {
                        "type": "paragraph",
                        "text": "න ථෙරෙ භික්ඛූ අනුපඛජ්ජ නිසීදිතබ්බං. න නවා භික්ඛූ ආසනෙන පටිබාහිතබ්බා. ජන්තාඝරෙ උපජ්ඣායස්ස පරිකම්මං කාතබ්බං. ජන්තාඝරා නික්ඛමන්තෙන ජන්තාඝරපීඨං ආදාය පුරතො ච පච්ඡතො ච පටිච්ඡාදෙත්වා ජන්තාඝරා නික්ඛමිතබ්බං. උදකෙපි උපජ්ඣායස්ස පරිකම්මං කාතබ්බං. නහාතෙන පඨමතරං උත්තරිත්වා අත්තනො ගත්තං වොදකං කත්වා නිවාසෙත්වා උපජ්ඣායස්ස ගත්තතො උදකං පමජ්ජිතබ්බං. නිවාසනං දාතබ්බං. සඞ්ඝාටි දාතබ්බා. ජන්තාඝරපීඨං ආදාය පඨමතරං ආගන්ත්වා ආසනං පඤ්ඤාපෙතබ්බං. පාදොදකං පාදපීඨං පාදකඨලිකං උපනික්ඛිපිතබ්බං. උපජ්ඣායො පානීයෙන පුච්ඡිතබ්බො."
                    },
                    {
                        "type": "paragraph",
                        "text": "18. සචෙ උද්දිසාපෙතුකාමො හොති උද්දීසාපෙතබ්බො. සචෙ පරිපුච්ඡිතුකාමො හොති පරිපුච්ඡිතබ්බො. යස්මිං විහාරෙ උපජ්ඣායො විහරති සචෙ සො විහාරො උක්ලාපො හොති සචෙ උස්සහති සොධෙතබ්බො. විහාරං සොධෙන්තෙන පඨමං පත්තචීවරං නීහරිත්වා එකමන්තං නික්ඛිපිතබ්බං. නිසීදනපච්චත්ථරණං නීහරිත්වා එකමන්තං නික්ඛිපිතබ්බං. භිසිබිම්බොහනං නීහරිත්වා එකමන්තං නික්ඛිපිතබ්බං. මඤ්චො නීචං කත්වා සාධුකං අපරිඝංසන්තෙන අසංඝට්ටන්තෙන නීහරිත්වා එකමන්තං නික්ඛිපිතබ්බං. කවාටපිට්ඨං නීචං කත්වා සාධුකං අපරිඝංසන්තෙන අසඞ්ඝට්ටන්තෙන නීහරිත්වා එකමන්තං නික්ඛිපිතබ්බං. මඤ්චපටිපාදකා නීහරිත්වා එකමන්තං නික්ඛිපිතබ්බා. ඛෙළමල්ලකො නීහරිත්වා එකමන්තං නික්ඛිපිතබ්බො. අපස්සෙනඵලකං නීහරිත්වා එකමන්තං නික්ඛිපිතබ්බං. භුම්මත්ථරණං යථාපඤ්ඤත්තං සල්ලක්ඛෙත්වා නීහරිත්වා එකමන්තං නික්ඛිපිතබ්බං."
                    },
                    {
                        "type": "paragraph",
                        "text": "සචෙ විහාරෙ සන්තානකං හොති උල්ලොකා පඨමං ඔහාරෙතබ්බං. ආලොකසන්ධිකණ්ණභාගා පමජ්ජිතබ්බා. සචෙ ගෙරුකපරිකම්මකතා භිත්තිකණ්ණකිතා හොති චොළකං තෙමෙත්වා පීළෙත්වා පමජ්ජිතබ්බා. සචෙ කාළවණ්ණකතා භූමි කණ්ණකිතා හොති චොළකං තෙමෙත්වා පීළෙත්වා පමජ්ජිතබ්බා. සචෙ අකතා හොති භූමි උදකෙන පරිප්ඵොසිත්වා පරිප්ඵොසිත්වා සම්මජ්ජිතබ්බා ‘මා විහාරො රජෙන ඌහඤ්ඤී’ති. සඞ්කාරං විචිනිත්වා එකමන්තං ඡඩ්ඩෙතබ්බං."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 382,
            "pali": {
                "entries": [
                    {
                        "type": "paragraph",
                        "text": "භුම්මත්ථරණං ඔතාපෙත්වා සොධෙත්වා පප්ඵොටෙත්වා අතිහරිත්වා යථාපඤ්ඤත්තං පඤ්ඤාපෙතබ්බං. මඤ්චපටිපාදකා ඔතාපෙත්වා පමජ්ජිත්වා අතිහරිත්වා යථාඨානෙ ඨපෙතබ්බා. මඤ්චො ඔතාපෙත්වා සොධෙත්වා පප්ඵොටෙත්වා නීචං කත්වා සාධුකං අපරිඝංසන්තෙන අසඞ්ඝට්ටන්තෙන (කවාටපිට්ඨං) අතිහරිත්වා යථාපඤ්ඤත්තං පඤ්ඤාපෙතබ්බො. පීඨං ඔතාපෙත්වා සොධෙත්වා පප්ඵොටෙත්වා නීචං කත්වා සාධුකං අපරිඝංසන්තෙන අසඞ්ඝට්ටන්තෙන (කවාටපිට්ඨං) අතිහරිත්වා යථාපඤ්ඤත්තං පඤ්ඤාපෙතබ්බං. කවාටපිට්ඨං ඔතාපෙත්වා සොධෙත්වා පප්ඵොටෙත්වා නීචං කත්වා සාධුකං අපරිඝංසන්තෙන අසඞ්ඝට්ඨන්තෙන අතිහරිත්වා යථාඨානෙ ඨපෙතබ්බං. භිසිබිම්බොහනං ඔතාපෙත්වා සොධෙත්වා පප්ඵොටෙත්වා අතිහරිත්වා යථාපඤ්ඤත්තං පඤ්ඤාපෙතබ්බං. නිසීදනපච්චත්ථරණං ඔතාපෙත්වා සොධෙත්වා පප්ඵොටෙත්වා අතිහරිත්වා යථාපඤ්ඤත්තං පඤ්ඤාපෙතබ්බං. ඛෙළමල්ලකො ඔතාපෙත්වා පමජ්ජිත්වා අතිහරිත්වා යථාඨානෙ ඨපෙතබ්බො. අපස්සෙනඵලකං ඔතාපෙත්වා පමජ්ජිත්වා අතිහරිත්වා යථාඨානෙ ඨපෙතබ්බං."
                    },
                    {
                        "type": "paragraph",
                        "text": "19. පත්තචීවරං නික්ඛිපිතබ්බං. පත්තං නික්ඛිපන්තෙන එකෙන හත්ථෙන පත්තං ගහෙත්වා එකෙන හත්ථෙන හෙට්ඨාමඤ්චං වා හෙට්ඨාපීඨං වා පරාමසිත්වා පත්තො නික්ඛිපිතබ්බො. න ච අනන්තරහිතාය භූමියා පත්තො නික්ඛිපිතබ්බො, චීවරං නික්ඛිපන්තෙන එකෙන හත්ථෙන චීවරං ගහෙත්වා එකෙන හත්ථෙන චීවරවංසං වා චීවරරජ්ජුං වා පමජ්ජිත්වා පාරතො අන්තං ඔරතො භොගං කත්වා චීවරං නික්ඛිපිතබ්බං."
                    },
                    {
                        "type": "paragraph",
                        "text": "සචෙ පුරත්ථිමා සරජා වාතා වායන්ති පුරත්ථිමා වාතපානා ථකෙතබ්බා. සචෙ පච්ඡිමා සරජා වාතා වායන්ති පච්ඡිමා වාතපානා ථකෙතබ්බා. සචෙ උත්තරා සරජා වාතා වායන්ති උත්තරා වාතපානා ථකෙතබ්බා. සචෙ දක්ඛිණා සරජා වාතා වායන්ති දක්ඛිණා වාතපානා ථකෙතබ්බා."
                    },
                    {
                        "type": "paragraph",
                        "text": "සචෙ සීතකාලො හොති දිවා වාතපානා විවරිතබ්බා. රත්තිං ථකෙතබ්බා. සචෙ උණ්හකාලො හොති දිවා වාතපානා ථකෙතබ්බා. රත්තිං විවරිතබ්බා."
                    },
                    {
                        "type": "paragraph",
                        "text": "සචෙ පරිවෙණං උක්ලාපං හොති පරිවෙණං සම්මජ්ජිතබ්බං. සචෙ කොට්ඨකො උක්ලාපො හොති කොට්ඨකො සම්මජ්ජිතබ්බො. සචෙ උපට්ඨානසාලා උක්ලාපා හොති උපට්ඨානසාලා සම්මජ්ජිතබ්බා. සචෙ අග්ගිසාලා උක්ලාපා හොති අග්ගිසාලා සම්මජ්ජිතබ්බා. සචෙ වච්චකුටි උක්ලාපා හොති වච්චකුටි සම්මජ්ජිතබ්බා."
                    },
                    {
                        "type": "paragraph",
                        "text": "සචෙ පානීයං න හොති පානීයං උපට්ඨාපෙතබ්බං. සචෙ පරිභොජනීයං න හොති පරිභොජනීයං උපට්ඨාපෙතබ්බං. සචෙ ආචමනකුම්භියා උදකං න හොති ආචමනකුම්භියා උදකං ආසිඤ්චිතබ්බං."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 384,
            "pali": {
                "entries": [
                    {
                        "type": "paragraph",
                        "text": "20. සචෙ උපජ්ඣායස්ස අනභිරති උප්පන්නා හොති, සද්ධිවිහාරිකෙන වූපකාසෙතබ්බො වූපකාසාපෙතබ්බො ධම්මකථා වාස්ස කාතබ්බා. සචෙ උපජ්ඣායස්ස කුක්කුච්චං උප්පන්නං හොති සද්ධිවිහාරිකෙන විනොදෙතබ්බං, විනොදාපෙතබ්බං, ධම්මකථා වාස්ස කාතබ්බා. සචෙ උපජ්ඣායස්ස දිට්ඨිගතං උප්පන්නං හොති සද්ධිවිහාරිකෙන විවෙචෙතබ්බං, විවෙචාපෙතබ්බං, ධම්මකථා වාස්ස කාතබ්බා. සචෙ උපජ්ඣායො ගරුධම්මං අජ්ඣාපන්නො හොති පරිවාසාරහො සද්ධිවිහාරිකෙන උස්සුක්කං කාතබ්බං ‘කින්ති නු ඛො සඞ්ඝො උපජ්ඣායස්ස පරිවාසං දදෙය්යා’ති."
                    },
                    {
                        "type": "paragraph",
                        "text": "සචෙ උපජ්ඣායො මූලාය පටිකස්සනාරහො හොති සද්ධිවිහාරිකෙන උස්සුක්කං කාතබ්බං ‘කින්ති නු ඛො සඞ්ඝො උපජ්ඣායං මූලාය පටිකස්සෙය්යා’ති. සචෙ උපජ්ඣායො මානත්තාරහො හොති සද්ධිවිහාරිකෙන උස්සුක්කං කාතබ්බං ‘කින්ති නු ඛො සඞ්ඝො උපජ්ඣායස්ස මානත්තං දදෙය්යා’ති. සචෙ උපජ්ඣායො අබ්භානාරහො හොති සද්ධිවිහාරිකෙන උස්සුක්කං කාතබ්බං කින්ති නු ඛො සඞ්ඝො උපජ්ඣායං අබ්භෙය්යා’ති. සචෙ සඞ්ඝො උපජ්ඣායස්ස කම්මං කත්තුකාමො හොති තජ්ජනීයං වා නියස්සං වා පබ්බාජනීයං වා පටිසාරණීයං වා උක්ඛෙපනීයං වා, සද්ධිවිහාරිකෙන උස්සුක්කං කාතබ්බං ‘කින්ති නු ඛො සඞ්ඝො උපජ්ඣායස්ස කම්මං න කරෙය්ය ලහුකාය වා පරිනාමෙය්යා’ති. කතං වා පනස්ස හොති සඞ්ඝෙන කම්මං තජ්ජනීයං වා නියස්සං වා පබ්බාජනීයං වා පටිසාරණීයං වා උක්ඛෙපනීයං වා, සද්ධිවිහාරිකෙන උස්සුක්කං කාතබ්බං ‘කින්ති නු ඛො උපජ්ඣායො සම්මා වත්තෙය්ය ලොමං පාතෙය්ය නෙත්ථාරං වත්තෙය්ය සඞ්ඝො තං කම්මං පටිප්පස්සම්භෙය්යා’ති."
                    },
                    {
                        "type": "paragraph",
                        "text": "21. සචෙ උපජ්ඣායස්ස චීවරං ධොවිතබ්බං හොති, සද්ධිවිහාරිකෙන ධොවිතබ්බං උස්සුක්කං වා කාතබ්බං ‘කින්ති නු ඛො උපජ්ඣායස්ස චීවරං ධොවීයෙථා’ති. සචෙ උපජ්ඣායස්ස චීවරං කාතබ්බං හොති සද්ධිවිහාරිකෙන කාතබ්බං. උස්සුක්කං වා කාතබ්බං ‘කින්ති නු ඛො උපජ්ඣායස්ස චීවරං කරීයෙථා’ති. සචෙ උපජ්ඣායස්ස රජනා පචිතබ්බං හොති සද්ධිවිහාරිකෙන පචිතබ්බං, උස්සුක්කං වා කාතබ්බං ‘කින්ති නු ඛො උපජ්ඣායස්ස රජනං පචීයෙථා’ති. සචෙ උපජ්ඣායස්ස චීවරං රජිතබ්බං හොති සද්ධිවිහාරිකෙන රජිතබ්බං, උස්සුක්කං වා කාතබ්බං ‘කින්ති නු ඛො උපජ්ඣායස්ස චීවරං රජියෙථා’ති. චීවරං රජන්තෙන සාධුකං පම්පරිවත්තකං සම්පරිවත්තකං රජිතබ්බං. න ච අච්ඡින්නෙ ථෙවෙ පක්කමිතබ්බං."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 386,
            "pali": {
                "entries": [
                    {
                        "type": "paragraph",
                        "text": "න උපජ්ඣායං අනාපුච්ඡා එකච්චස්ස පත්තො දාතබ්බො, න එකච්චස්ස පත්තො පටිග්ගහෙතබ්බො, න එකච්චස්ස චීවරං දාතබ්බං, න එකච්චස්ස චීවරං පටිග්ගහෙතබ්බං, න එකච්චස්ස පරික්ඛාරො දාතබ්බො, න එකච්චස්ස පරික්ඛාරො පටිග්ගහෙතබ්බො, න එකච්චස්ස කෙසා ඡෙත්තබ්බා, න එකච්චෙන කෙසා ඡෙදාපෙතබ්බා, න එකච්චස්ස පරිකම්මං කාතබ්බං, න එකච්චෙන පරිකම්මං කාරාපෙතබ්බං, න එකච්චස්ස වෙය්යාවච්චො කාතබ්බො, න එකච්චෙන වෙය්යාවච්චො කාරාපෙතබ්බො, න එකච්චස්ස පච්ඡාසමණෙන හොතබ්බං, න එකච්චො පච්ඡාසමණො ආදාතබ්බො, න එකච්චස්ස පිණ්ඩපාතො නීහරිතබ්බො. න එකච්චෙන පිණ්ඩපාතො නීහරාපෙතබ්බො."
                    },
                    {
                        "type": "paragraph",
                        "text": "න උපජ්ඣායං අනාපුච්ඡා ගාමො පවිසිතබ්බො, න සුසානං ගන්තබ්බං, න දිසා පක්කමිතබ්බා. සචෙ උපජ්ඣායො ගිලානො හොති යාවජීවං උපට්ඨාපෙතබ්බො, වුට්ඨානමස්ස ආගමෙතබ්බං."
                    },
                    {
                        "type": "paragraph",
                        "text": "ඉදං ඛො භික්ඛවෙ සද්ධිවිහාරිකානං උපජ්ඣායෙසු වත්තං යථා සද්ධිවිහාරිකෙහි උපජ්ඣායෙසු වත්තිතබ්බන්ති.”"
                    },
                    {
                        "type": "heading",
                        "text": "සද්ධිවිහාරිකවත්තං",
                        "level": 1
                    },
                    {
                        "type": "paragraph",
                        "text": "22. තෙන ඛො පන සමයෙන උපජ්ඣායා සද්ධිවිහාරිකෙසු න සම්මාවත්තන්ති. යෙ තෙ භික්ඛූ අප්පිච්ඡා සන්තුට්ඨා ලජ්ජිනො කුක්කුච්චකා සික්ඛාකාමා තෙ උජ්ඣායන්ති ඛීයන්ති විපාචෙන්ති: “කථං හි නාම උපජ්ඣායා සද්ධිවිහාරිකෙසු න සම්මා වත්තිස්සන්තී”ති."
                    },
                    {
                        "type": "paragraph",
                        "text": "අථ ඛො තෙ භික්ඛූ භගවතො එතමත්ථං ආරොචෙසුං. “සච්චං කිර භික්ඛවෙ උපජ්ඣායා සද්ධිවිහාරිකෙසු න සම්මා වත්තන්තී”ති."
                    },
                    {
                        "type": "paragraph",
                        "text": "“සච්චං භගවා”. විගරහිත්වා ධම්මිං කථං කත්වා භික්ඛූ ආමන්තෙසි: “තෙන හි භික්ඛවෙ උපජ්ඣායානං සද්ධිවිහාරිකෙසු වත්තං පඤ්ඤාපෙස්සාමි යථා උපජ්ඣායෙහි සද්ධිවිහාරිකෙසු සම්මා වත්තිතබ්බං”."
                    },
                    {
                        "type": "paragraph",
                        "text": "“උපජ්ඣායෙන භික්ඛවෙ සද්ධිවිහාරිකම්හි සම්මා වත්තිතබ්බං. තත්රායං සම්මාවත්තනා:"
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 388,
            "pali": {
                "entries": [
                    {
                        "type": "paragraph",
                        "text": "උපජ්ඣායෙන භික්ඛවෙ සද්ධිවිහාරිකො සඞ්ගහෙතබ්බො, අනුග්ගහෙතබ්බො, උද්දෙසෙන පරිපුච්ඡාය ඔවාදෙන අනුසාසනියා. සචෙ උපජ්ඣායස්ස පත්තො හොති, සද්ධිවිහාරිකස්ස පත්තො න හොති, උපජ්ඣායෙන සද්ධිවිහාරිකස්ස පත්තො දාතබ්බො, උස්සුක්කං වා කාතබ්බං ‘කින්ති නු ඛො සද්ධිවිහාරිකස්ස පත්තො උප්පජ්ජියෙථා’ති. සචෙ උපජ්ඣායස්ස චීවරං හොති, සද්ධිවිහාරිකස්ස චීවරං න හොති, උපජ්ඣායෙන සද්ධිවිහාරිකස්ස චීවරං දාතබ්බං, උස්සුක්කං වා කාතබ්බං ‘කින්ති නු ඛො සද්ධිවිහාරිකස්ස චීවරං උප්පජ්ජියෙථා’ති. සචෙ උපජ්ඣායස්ස පරික්ඛාරො හොති, සද්ධිවිහාරිකස්ස පරික්ඛාරො න හොති, උපජ්ඣායෙන සද්ධිවිහාරිකස්ස පරික්ඛාරො දාතබ්බො, උස්සුක්කං වා කාතබ්බං ‘කින්ති නු ඛො සද්ධිවිහාරිකස්ස පරික්ඛාරො උප්පජ්ජියෙථා’ති."
                    },
                    {
                        "type": "paragraph",
                        "text": "23. සචෙ සද්ධිවිහාරිකො ගිලානො හොති, කාලස්සෙව උට්ඨාය දන්තකට්ඨං දාතබ්බං, මුඛොදකං දාතබ්බං, ආසනං පඤ්ඤාපෙතබ්බං. සචෙ යාගු හොති, භාජනං ධොවිත්වා යාගු උපනාමෙතබ්බා. යාගුං පීතස්ස උදකං දත්වා භාජනං පටිග්ගහෙත්වා නීචං කත්වා සාධුකං අපරිඝංසන්තෙන ධොවිත්වා පටිසාමෙතබ්බං. සද්ධිවිහාරිකම්හි වුට්ඨිතෙ ආසනං උද්ධරිතබ්බං. සචෙ සො දෙසො උක්ලාපො හොති සො දෙසො සම්මජ්ජිතබ්බො."
                    },
                    {
                        "type": "paragraph",
                        "text": "සචෙ සද්ධිවිහාරිකො ගාමං පවිසිතුකාමො හොති, නිවාසනං දාතබ්බං, පටිනිවාසනං පටිග්ගහෙතබ්බං, කායබන්ධනං දාතබ්බං. සගුණං කත්වා සඞ්ඝාටියො දාතබ්බා. ධොවිත්වා පත්තො සොදකො දාතබ්බො. එත්තාවතා නිවත්තිස්සතීති. ආසනං පඤ්ඤාපෙතබ්බං. පාදොදකං පාදපීඨං පාදකඨලිකං උපනික්ඛිපිතබ්බං. පච්චුග්ගන්ත්වා පත්තචීවරං පටිග්ගහෙතබ්බං. පටිනිවාසනං දාතබ්බං. නිවාසනං පටිග්ගහෙතබ්බං. සචෙ චීවරං සින්නං හොති මුහුත්තං උණ්හෙ ඔතාපෙතබ්බං. න ච උණ්හෙ චීවරං නිදහිතබ්බං. චීවරං සඞ්ඝරිතබ්බං. චීවරං සඞ්ඝරන්තෙන චතුරඞ්ගුලං කණ්ණං උස්සාරෙත්වා චීවරං සඞ්ඝරිතබ්බං, මා මජ්ඣෙ භඞ්ගො අහොසීති. ඔභොගෙ කායබන්ධනං කාතබ්බං."
                    },
                    {
                        "type": "paragraph",
                        "text": "සචෙ පිණ්ඩපාතො හොති සද්ධිවිහාරිකො ච භුඤ්ජිතුකාමො හොති උදකං දත්වා පිණ්ඩපාතො උපනාමෙතබ්බො. සද්ධිවිහාරිකො පානීයෙන පුච්ඡිතබ්බො. භුත්තාවිස්ස උදකං දත්වා පත්තං පටිග්ගහෙත්වා නීචං කත්වා සාධුකං අපරිඝංසන්තෙන ධොවිත්වා වොදකං කත්වා මුහුත්තං උණ්හෙ ඔතාපෙතබ්බො. න ච උණ්හෙ පත්තො නිදහිතබ්බො. පත්තචීවරං නික්ඛිපිතබ්බං. පත්තං නික්ඛිපන්තෙන එකෙන හත්ථෙන පත්තං ගහෙත්වා එකෙන හත්ථෙන හෙට්ඨාමඤ්චං වා හෙට්ඨාපීඨං වා පරාමසිත්වා පත්තො නික්ඛිපිතබ්බො. න ච අනන්තරහිතාය භූමියා පත්තො නික්ඛිපිතබ්බො."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 390,
            "pali": {
                "entries": [
                    {
                        "type": "paragraph",
                        "text": "චීවරං නික්ඛිපන්තෙන එකෙන හත්ථෙන චීවරං ගහෙත්වා එකෙන හත්ථෙන චීවරවංසං වා චීවරරජ්ජුං වා පමජ්ජිත්වා පාරතො අන්තං ඔරතො භොගං කත්වා චීවරං නික්ඛිපිතබ්බං. සද්ධිවිහාරිකම්හි වුට්ඨිතෙ ආසනං උද්ධරිතබ්බං. පාදොදකං පාදපීඨං පාදකඨලිකං පටිසාමෙතබ්බං. සචෙ සො දෙසො උක්ලාපො හොති සො දෙසො සම්මජ්ජිතබ්බො."
                    },
                    {
                        "type": "paragraph",
                        "text": "24. සචෙ සද්ධිවිහාරිකො නහායිතුකාමො හොති නහානං පටියාදෙතබ්බං. සචෙ සීතෙන අත්ථො හොති සීතං පටියාදෙතබ්බං. සචෙ උණ්හෙන අත්ථො හොති උණ්හං පටියාදෙතබ්බං. සචෙ සද්ධිවිහාරිකො ජන්තාඝරං පවිසිතුකාමො හොති චුණ්ණං සන්නෙතබ්බං. මත්තිකා තෙමෙතබ්බා. ජන්තාඝරපීඨං ආදාය ගන්ත්වා ජන්තාඝරපීඨං දත්වා චීවරං පටිග්ගහෙත්වා එකමන්තං නික්ඛිපිතබ්බං. චුණ්ණං දාතබ්බං. මත්තිකා දාතබ්බා. සචෙ උස්සහති ජන්තාඝරං පවිසිතබ්බං. ජන්තාඝරං පවිසන්තෙන මත්තිකාය මුඛං මක්ඛෙත්වා පුරතො ච පච්ඡතො ච පටිච්ඡාදෙත්වා ජන්තාඝර පවිසිතබ්බං."
                    },
                    {
                        "type": "paragraph",
                        "text": "න ථෙරෙ භික්ඛූ අනුපඛජ්ජ නිසීදිතබ්බං. න නවා භික්ඛූ ආසනෙන පටිබාහිතබ්බා. ජන්තාඝරෙ සද්ධිවිහාරිකස්ස පරිකම්මං කාතබ්බං. ජන්තාඝරා නික්ඛමන්තෙන ජන්තාඝරපීඨං ආදාය පුරතො ච පච්ඡතො ච පටිච්ඡාදෙත්වා ජන්තාඝරා නික්ඛමිතබ්බං. උදකෙපි සද්ධිවිහාරිකස්ස පරිකම්මං කාතබ්බං. නහාතෙන පඨමතරං උත්තරිත්වා අත්තනො ගත්තං වොදකං කත්වා නිවාසෙත්වා සද්ධිවිහාරිකස්ස ගත්තතො උදකං පමජ්ජිතබ්බං. නිවාසනං දාතබ්බං. සඞ්ඝාටි දාතබ්බා. ජන්තාඝරපීඨං ආදාය පඨමතරං ආගන්ත්වා ආසනං පඤ්ඤාපෙතබ්බං. පාදොදකං පාදපීඨං පාදකඨලිකං උපනික්ඛිපිතබ්බං. සද්ධිවිහාරිකො පානීයෙන පුච්ඡිතබ්බො."
                    },
                    {
                        "type": "paragraph",
                        "text": "යස්මිං විහාරෙ සද්ධිවිහාරිකො විහරති සචෙ සො විහාරො උක්ලාපො හොති සචෙ උස්සහති සොධෙතබ්බො. විහාරං සොධෙන්තෙන පඨමං පත්තචීවරං නීහරිත්වා එකමන්තං නික්ඛිපිතබ්බං -පෙ- සචෙ ආචමනකුම්භියා උදකං න හොති ආචමනකුම්භියා උදකං ආසිඤ්චිතබ්බං. සචෙ සද්ධිවිහාරිකස්ස අනභිරති උප්පන්නා හොති උපජ්ඣායෙන වූපකාසෙතබ්බා. වූපකාසාපෙතබ්බා. ධම්මකථා වාස්ස කාතබ්බා. සචෙ සද්ධිවිහාරිකස්ස කුක්කුච්චං උප්පන්නං හොති උපජ්ඣායෙන විනොදෙතබ්බං. විනොදාපෙතබ්බං. ධම්මකථා වාස්ස කාතබ්බා. සචෙ සද්ධිවිහාරිකස්ස දිට්ඨිගතං උප්පන්නං හොති උපජ්ඣායෙන විවෙචෙතබ්බං. විවෙචාපෙතබ්බං. ධම්මකථා වාස්ස කාතබ්බා."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 392,
            "pali": {
                "entries": [
                    {
                        "type": "paragraph",
                        "text": "25. සචෙ සද්ධිවිහාරිකො ගරුධම්මං අජ්ඣාපන්නො හොති පරිවාසාරහො, උපජ්ඣායෙන උස්සුක්කං කාතබ්බං ‘කින්ති නු ඛො සඞ්ඝො සද්ධිවිහාරිකස්ස පරිවාසං දදෙය්යා’ති. සචෙ සද්ධිවිහාරිකො මූලායපටිකස්සනාරහො හොති උපජ්ඣායෙන උස්සුක්කං කාතබ්බං ‘කින්ති නු ඛො සඞ්ඝො සද්ධිවිහාරිකං මූලායපටිකස්සෙය්යා’ති. සචෙ සද්ධිවිහාරිකො මානත්තාරහො හොති උපජ්ඣායෙන උස්සුක්කං කාතබ්බං ‘කින්ති නු ඛො සඞ්ඝො සද්ධිවිහාරිකස්ස මානත්තං දදෙය්යා’ති. සචෙ සද්ධිවිහාරිකො අබ්භානාරහො හොති උපජ්ඣායෙන උස්සුක්කං කාතබ්බං ‘කින්ති නු ඛො සඞ්ඝො සද්ධිවිහාරිකං අබ්භෙය්යා’ති."
                    },
                    {
                        "type": "paragraph",
                        "text": "සචෙ සඞ්ඝො සද්ධිවිහාරිකස්ස කම්මං කත්තුකාමො හොති තජ්ජනීයං වා නියස්සං වා පබ්බාජනීයං වා පටිසාරණීයං වා උක්ඛෙපනීයං වා උපජ්ඣායෙන උස්සුක්කං කාතබ්බං, ‘කින්ති නු ඛො සඞ්ඝො සද්ධිවිහාරිකස්ස කම්මං න කරෙය්ය ලහුකාය වා පරිණාමෙය්යා’ති. කතං වා පනස්ස හොති සඞ්ඝෙන කම්මං තජ්ජනීයං වා නියස්සං වා පබ්බාජනීයං වා පටිසාරණීයං වා උක්ඛෙපනීයං වා උපජ්ඣායෙන උස්සුක්කං කාතබ්බං, ‘කින්ති නු ඛො සද්ධිවිහාරිකො සම්මා වත්තෙය්ය ලොමං පාතෙය්ය නෙත්ථාරං වත්තෙය්ය සඞ්ඝො තං කම්මං පටිප්පස්සම්භෙය්යා’ති."
                    },
                    {
                        "type": "paragraph",
                        "text": "සචෙ සද්ධිවිහාරිකස්ස චීවරං ධොවිතබ්බං හොති උපජ්ඣායෙන ආචික්ඛිතබ්බං ‘එවං ධොවෙය්යාසී’ති, උස්සුක්කං වා කාතබ්බං ‘කින්ති නු ඛො සද්ධිවිහාරිකස්ස චීවරං ධොවීයෙථා’ති. සචෙ සද්ධිවිහාරිකස්ස චීවරං කාතබ්බං හොති උපජ්ඣායෙන ආචික්ඛීතබ්බං ‘එවං කරෙය්යාසී’ති. උස්සුක්කං වා කාතබ්බං ‘කින්ති නු ඛො සද්ධිවිහාරිකස්ස චීවරං කරියෙථා’ති. සචෙ සද්ධිවිහාරිකස්ස රජනං පචිතබ්බං හොති උපජ්ඣායෙන ආචික්ඛිතබ්බං ‘එවං පචෙය්යාසී’ති. උස්සුක්කං වා කාතබ්බං ‘කින්ති නු ඛො සද්ධිවිහාරිකස්ස රජනං පචීයෙථා’ති. සචෙ සද්ධිවිහාරිකස්ස චීවරං රජිතබ්බං හොති උපජ්ඣායෙන ආචික්ඛිතබ්බං ‘එවං රජෙය්යාසී’ති. උස්සුක්කං වා කාතබ්බං ‘කින්ති නු ඛො සද්ධිවිහාරිකස්ස චීවරං රජියෙථා’ති. චීවරං රජන්තෙන සාධුකං සම්පරිවත්තකං සම්පරිවත්තකං රජිතබ්බං. න ච අච්ඡින්නෙථෙවෙ පක්කමිතබ්බං. සචෙ සද්ධිවිහාරිකො ගිලානො හොති යාවජීවං උපට්ඨාපෙතබ්බො වුට්ඨානමස්ස ආගමෙතබ්බං."
                    },
                    {
                        "type": "paragraph",
                        "text": "ඉදං ඛො භික්ඛවෙ උපජ්ඣායානං සද්ධිවිහාරිකෙසු වත්තං යථා උපජ්ඣායෙහි සද්ධිවිහාරිකෙසු වත්තිතබ්බන්ති."
                    },
                    {
                        "type": "centered",
                        "text": "දුතියභාණවාරං නිට්ඨිතං.",
                        "level": 1
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 394,
            "pali": {
                "entries": [
                    {
                        "type": "heading",
                        "text": "ආචරියවත්තං",
                        "level": 1
                    },
                    {
                        "type": "paragraph",
                        "text": "26. තෙන ඛො පන සමයෙන අන්තෙවාසිකා ආචරියෙසු න සම්මා වත්තන්ති. යෙ තෙ භික්ඛූ අප්පිච්ඡා සන්තුට්ඨා ලජ්ජිනො කුක්කුච්චකා සික්ඛාකාමා තෙ උජ්ඣායන්ති ඛීයන්ති විපාචෙන්ති: “කථං හි නාම අන්තෙවාසිකා ආචරියෙසු න සම්මා වත්තිස්සන්තී”ති. අථ ඛො තෙ භික්ඛූ භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "“සච්චං කිර භික්ඛවෙ අන්තෙවාසිකා ආචරියෙසු න සම්මා වත්තන්තී”ති. සච්චං භගවා. -පෙ- විගරහිත්වා ධම්මිං කථං කත්වා භික්ඛූ ආමන්තෙසි: “තෙනහි භික්ඛවෙ අන්තෙවාසිකානං ආචරියෙසු වත්තං පඤ්ඤාපෙස්සාමි යථා අන්තෙවාසිකෙහි ආචරියෙසු වත්තිතබ්බං.”"
                    },
                    {
                        "type": "paragraph",
                        "text": "“අන්තෙවාසිකෙන භික්ඛවෙ ආචරියම්හි සම්මා වත්තිතබ්බං. තත්රායං සම්මා වත්තනා:"
                    },
                    {
                        "type": "paragraph",
                        "text": "“කාලස්සෙව උට්ඨාය උපාහනා ඔමුඤ්චිත්වා එකංසං උත්තරාසඞ්ගං කරිත්වා දන්තකට්ඨං දාතබ්බං, මුඛොදකං දාතබ්බං, ආසනං පඤ්ඤාපෙතබ්බං. සචෙ යාගු හොති භාජනං ධොවිත්වා යාගු උපනාමෙතබ්බා. යාගුපීතස්ස උදකං දත්වා භාජනං පටිග්ගහෙත්වා නීචං කත්වා සාධුකං අපරිඝංසන්තෙන ධොවිත්වා පටිසාමෙතබ්බං. ආචරියම්හි වුට්ඨිතෙ ආසනං උද්ධරිතබ්බං."
                    },
                    {
                        "type": "paragraph",
                        "text": "සචෙ සො දෙසො උක්ලාපො හොති සො දෙසො සම්මජ්ජිතබ්බො. සචෙ ආචරියො ගාමං පවිසිතුකාමො හොති නිවාසනං දාතබ්බං. පටිනිවාසනං පටිග්ගහෙතබ්බං. කායබන්ධනං දාතබ්බං. සගුණං කත්වා සඞ්ඝාටියො දාතබ්බා ධොවිත්වා පත්තො සොදකො දාතබ්බො. සචෙ ආචරියො පච්ඡාසමණං ආකඞ්ඛති තිමණ්ඩලං පටිච්ඡාදෙන්තෙන පරිමණ්ඩලං නිවාසෙත්වා කායබන්ධනං බන්ධිත්වා සගුණං කත්වා සඞ්ඝාටියො පාරුපිත්වා ගණ්ඨිකං පටිමුඤ්චිත්වා ධොවිත්වා පත්තං ගහෙත්වා ආචරියස්ස පච්ඡාසමණෙන හොතබ්බං. නාතිදූරෙ ගන්තබ්බං. නාච්චාසන්නෙ ගන්තබ්බං. පත්තපරියාපන්නං පටිග්ගහෙතබ්බං."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 396,
            "pali": {
                "entries": [
                    {
                        "type": "paragraph",
                        "text": "27. න ආචරියස්ස භණමානස්ස අන්තරන්තරා කථා ඔපාතෙතබ්බා. ආචරියො ආපත්තිසාමන්තා භණමානො නිවාරෙතබ්බො. නිවත්තන්තෙන පඨමතරං ආගන්ත්වා ආසනං පඤ්ඤාපෙතබ්බං. පාදොදකං පාදපීඨං පාදකඨලිකං උපනික්ඛිපිතබ්බං පච්චුග්ගන්ත්වා පත්තචීවරං පටිග්ගහෙතබ්බං. පටිනිවාසනං දාතබ්බං නිවාසනං පටිග්ගහෙතබ්බං. සචෙ චීවරං සින්නං හොති මුහුත්තං උණ්හෙ ඔතාපෙතබ්බං. න ච උණ්හෙ චීවරං නිදහිතබ්බං. චීවරං සඞ්ඝරිතබ්බං. චීවරං සඞ්ඝරන්තෙන චතුරඞ්ගුලං කණ්ණං උස්සාරෙත්වා චීවරං සඞ්ඝරිතබ්බං මා මජ්ඣෙ භඞ්ගො අහොසීති. ඔභොගෙ කායබන්ධනං කාතබ්බං."
                    },
                    {
                        "type": "paragraph",
                        "text": "සචෙ පිණ්ඩපාතො හොති ආචරියො ච භුඤ්ජිතුකාමො හොති, උදකං දත්වා පිණ්ඩපාතො උපනාමෙතබ්බො. ආචරියො පානීයෙන පුච්ඡිතබ්බො. භුත්තාවිස්ස උදකං දත්වා පත්තං පටිග්ගහෙත්වා නීචං කත්වා සාධුකං අපරිඝංසන්තෙන ධොවිත්වා වොදකං කත්වා මුහුත්තං උණ්හෙ ඔතාපෙතබ්බො, න ච උණ්හෙ පත්තො නිදහිතබ්බො. පත්තචීවරං නික්ඛිපිතබ්බං. පත්තං නික්ඛිපන්තෙන එකෙන හත්ථෙන පත්තං ගහෙත්වා එකෙන හත්ථෙන හෙට්ඨාමඤ්චං වා හෙට්ඨාපීඨං වා පරාමසිත්වා පත්තො නික්ඛිපිතබ්බො. න ච අනන්තරහිතාය භූමියා පත්තො නික්ඛිපිතබ්බො. චීවරං නික්ඛිපන්තෙන එකෙන හත්ථෙන චීවරං ගහෙත්වා එකෙන හත්ථෙන චීවරවංසං වා චීවරරජ්ජුං වා පමජ්ජිත්වා පාරතො අන්තං ඔරතො භොගං කත්වා චීවරං නික්ඛිපිතබ්බං."
                    },
                    {
                        "type": "paragraph",
                        "text": "ආචරියම්හි වුට්ඨිතෙ ආසනං උද්ධරිතබ්බං. පාදොදකං පාදපීඨං පාදකඨලිකං පටිසාමෙතබ්බං. සචෙ සො දෙසො උක්ලාපො හොති සො දෙසො සම්මජ්ජිතබ්බො."
                    },
                    {
                        "type": "paragraph",
                        "text": "සචෙ ආචරියො නහායිතුකාමො හොති නහානං පටියාදෙතබ්බං. සචෙ සීතෙන අත්ථො හොති සීතං පටියාදෙතබ්බං. සචෙ උණ්හෙන අත්ථො හොති උණ්හං පටියාදෙතබ්බං. සචෙ ආචරියො ජන්තාඝරං පවිසිතුකාමො හොති චුණ්ණං සන්නෙතබ්බං. මත්තිකා තෙමෙතබ්බා, ජන්තාඝරපීඨං ආදාය ආචරියස්ස පිට්ඨිතො පිට්ඨිතො ගන්ත්වා ජන්තාඝරපීඨං දත්වා චීවරං පටිග්ගහෙත්වා එකමන්තං නික්ඛිපිතබ්බං. චුණ්ණං දාතබ්බං. මත්තිකා දාතබ්බා. සචෙ උස්සහති ජන්තාඝරං පවිසිතබ්බං. ජන්තාඝරං පවිසන්තෙන මත්තිකාය මුඛං මක්ඛෙත්වා පුරතො ච පච්ඡතො ච පටිච්ඡාදෙත්වා ජන්තාඝරං පවිසිතබ්බං."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 398,
            "pali": {
                "entries": [
                    {
                        "type": "paragraph",
                        "text": "28. න ථෙරෙ භික්ඛූ අනුපඛජ්ජ නිසීදිතබ්බං. න නවා භික්ඛූ ආසනෙන පටිබාහෙතබ්බා, ජන්තාඝරෙ ආචරියස්ස පරිකම්මං කාතබ්බං. ජන්තාඝරා නික්ඛමන්තෙන ජන්තාඝරපීඨං ආදාය පුරතො ච පච්ඡතො ච පටිච්ඡාදෙත්වා ජන්තාඝරා නික්ඛමිතබ්බං. උදකෙපි ආචරියස්ස පරිකම්මං කාතබ්බං. නහාතෙන පඨමතරං උත්තරිත්වා අත්තනො ගත්තං වොදකං කත්වා නිවාසෙත්වා ආචරියස්ස ගත්තතො උදකං පමජ්ජිතබ්බං. නිවාසනං දාතබ්බං. සඞ්ඝාටි දාතබ්බා. ජන්තාඝරපීඨං ආදාය පඨමතරං ආගන්ත්වා ආසනං පඤ්ඤාපෙතබ්බං. පාදොදකං පාදපීඨං පාදකඨලිකං උපනික්ඛිපිතබ්බං. ආචරියො පානීයෙන පුච්ඡිතබ්බො. සචෙ උද්දිසාපෙතුකාමො හොති උද්දිසාපෙතබ්බො. සචෙ පරිපුච්ඡිතුකාමො හොති පරිපුච්ඡිතබ්බො."
                    },
                    {
                        "type": "paragraph",
                        "text": "යස්මිං විහාරෙ ආචරියො විහරති සචෙ සො විහාරො උක්ලාපො හොති සචෙ උස්සහති සොධෙතබ්බො. විහාරං සොධෙන්තෙන පඨමං පත්තචීවරං නීහරිත්වා එකමන්තං නික්ඛිපිතබ්බං: නිසීදනපච්චත්ථරණං නීහරිත්වා එකමන්තං නික්ඛිපිතබ්බං. භිසි-බිම්බොහනං නීහරිත්වා එකමන්තං නික්ඛිපිතබ්බං. මඤ්චො නීචං කත්වා සාධුකං අපරිඝංසන්තෙන අසඞ්ඝට්ටන්තෙන කවාටපිට්ඨං නීහරිත්වා එකමන්තං නික්ඛිපිතබ්බො. පීඨං නීචං කත්වා සාධුකං අපරිඝංසන්තෙන අසඞ්ඝට්ටන්තෙන කවාටපිට්ඨං නීහරිත්වා නික්ඛිපිතබ්බං. මඤ්චපටිපාදකා නීහරිත්වා එකමන්තං නික්ඛිපිතබ්බා. ඛෙළමල්ලකො නීහරිත්වා එකමන්තං නික්ඛිපිතබ්බො. අපස්සෙනඵලකං නීහරිත්වා එකමන්තං නික්ඛිපිතබ්බං. භුම්මත්ථරණං යථාපඤ්ඤත්තං සල්ලක්ඛෙත්වා නීහරිත්වා එකමන්තං නික්ඛිපිතබ්බං."
                    },
                    {
                        "type": "paragraph",
                        "text": "සචෙ විහාරෙ සන්තානකං හොති උල්ලොකා පඨමං ඔහාරෙතබ්බං. ආලොකසන්ධිකණ්ණභාගා සම්මජ්ජිතබ්බා. සචෙ ගෙරුකපරිකම්මකතා භිත්ති කණ්ණකිතා හොති චොළකං තෙමෙත්වා පීළෙත්වා පමජ්ජිතබ්බා. සචෙ කාළවණ්ණකතා භූමි කණ්ණකිතා හොති චොළකං තෙමෙත්වා පීළෙත්වා පමජ්ජිතබ්බා. සචෙ අකතා හොති භූමි උදකෙන පරිප්ඵොසිත්වා සම්මජ්ජිතබ්බා ‘මා විහාරො රජෙන උහඤ්ඤී’ති. සඞ්කාරං විචිනිත්වා එකමන්තං ඡඩ්ඩෙතබ්බං."
                    },
                    {
                        "type": "paragraph",
                        "text": "29. භුම්මත්ථරණං ඔතාපෙත්වා සොධෙත්වා පප්ඵොටෙත්වා අතිහරිත්වා යථා පඤ්ඤත්තං පඤ්ඤාපෙතබ්බං. මඤ්චපටිපාදකා ඔතාපෙත්වා පමජ්ජිත්වා අතිහරිත්වා යථාඨානෙ ඨපෙතබ්බා. මඤ්චො ඔතාපෙත්වා සොධෙත්වා පප්ඵොටෙත්වා නීචං කත්වා සාධුකං අපරිඝංසන්තෙන අසඞ්ඝට්ටන්තෙන කවාටපිට්ඨං අතිහරිත්වා යථාපඤ්ඤත්තං පඤ්ඤාපෙතබ්බො. පීඨං ඔතාපෙත්වා සොධෙත්වා පප්ඵොටෙත්වා නීචං කත්වා සාධුකං අපරිඝංසන්තෙන අසඞ්ඝට්ටන්තෙන කවාටපිට්ඨං අතිහරිත්වා යථාපඤ්ඤත්තං පඤ්ඤාපෙතබ්බං. භිසි බිම්බොහනං ඔතාපෙත්වා සොධෙත්වා පප්ඵොටෙත්වා අතිහරිත්වා යථාපඤ්ඤත්තං පඤ්ඤාපෙතබ්බං."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 400,
            "pali": {
                "entries": [
                    {
                        "type": "paragraph",
                        "text": "නිසීදනපච්චත්ථරණං ඔතාපෙත්වා සොධෙත්වා පප්ඵොටෙත්වා අතිහරිත්වා යථාපඤ්ඤත්තං පඤ්ඤාපෙතබ්බං. ඛෙළමල්ලකො ඔතාපෙත්වා පමජ්ජිත්වා අතිහරිත්වා යථාඨානෙ ඨපෙතබ්බො. අපස්සෙනඵලකං ඔතාපෙත්වා පමජ්ජිත්වා අතිහරිත්වා යථාඨානෙ ඨපෙතබ්බං."
                    },
                    {
                        "type": "paragraph",
                        "text": "පත්තචීවරං නික්ඛිපිතබ්බං. පත්තං නික්ඛිපන්තෙන එකෙන හත්ථෙන පත්තං ගහෙත්වා එකෙන හත්ථෙන හෙට්ඨාමඤ්චං වා හෙට්ඨාපීඨං වා පරාමසිත්වා පත්තො නික්ඛිපිතබ්බො. න ච අනන්තරහිතාය භූමියා පත්තො නික්ඛිපිතබ්බො. චීවරං නික්ඛිපන්තෙන එකෙන හත්ථෙන චීවරං ගහෙත්වා එකෙන හත්ථෙන චීවරවංසං වා චීවරරජ්ජුං වා පමජ්ජිත්වා පාරතො අන්තං ඔරතො භොගං කත්වා චීවරං නික්ඛිපිතබ්බං."
                    },
                    {
                        "type": "paragraph",
                        "text": "සචෙ පුරත්ථිමා සරජා වාතා වායන්ති පුරත්ථිමා වාතපානා ථකෙතබ්බා. සචෙ පච්ඡිමා සරජා වාතා වායන්ති පච්ඡිමා වාතපානා ථකෙතබ්බා. සචෙ උත්තරා සරජා වාතා වායන්ති උත්තරා වාතපානා ථකෙතබ්බා. සචෙ දක්ඛිණා සරජා වාතා වායන්ති දක්ඛිණා වාතපානා ථකෙතබ්බා. සචෙ සීතකාලො හොති දිවා වාතපානා විවරිතබ්බා, රත්තිං ථකෙතබ්බා. සචෙ උණ්හකාලො හොති දිවා වාතපානා ථකෙතබ්බා, රත්තිං විවරිතබ්බා. සචෙ පරිවෙණං උක්ලාපං හොති පරිවෙණං සම්මජ්ජිතබ්බං. සචෙ කොට්ඨකො උක්ලාපො හොති කොට්ඨකො සම්මජ්ජිතබ්බො. සචෙ උපට්ඨානසාලා උක්ලාපා හොති උපට්ඨානසාලා සම්මජ්ජිතබ්බා. සචෙ අග්ගිසාලා උක්ලාපා හොති අග්ගිසාලා සම්මජ්ජිතබ්බා. සචෙ වච්චකුටි උක්ලාපා හොති වච්චකුටි සම්මජ්ජිතබ්බා. සචෙ පානීයං න හොති පානීයං උපට්ඨාපෙතබ්බං. සචෙ පරිභොජනීයං න හොති පරිභොජනීයං උපට්ඨාපෙතබ්බං. සචෙ ආචමනකුම්භියා උදකං න හොති ආචමනකුම්භියා උදකං ආසිඤ්චිතබ්බං."
                    },
                    {
                        "type": "paragraph",
                        "text": "30. සචෙ ආචරියස්ස අනභිරති උප්පන්නා හොති අන්තෙවාසිකෙන වූපකාසෙතබ්බා, වූපකාසාපෙතබ්බා, ධම්මකථා වාස්ස කාතබ්බා. සචෙ ආචරියස්ස කුක්කුච්චං උප්පන්නං හොති, අන්තෙවාසිකෙන විනොදෙතබ්බං, විනොදාපෙතබ්බං, ධම්මකථා වාස්ස කාතබ්බා. සචෙ ආචරියස්ස දිට්ඨිගතං උප්පන්නං හොති අන්තෙවාසිකෙන විවෙචෙතබ්බං විවෙචාපෙතබ්බං, ධම්මකථා වාස්ස කාතබ්බා. සචෙ ආචරියො ගරුධම්මං අජ්ඣාපන්නො හොති, පරිවාසාරහො, අන්තෙවාසිකෙන උස්සුක්කං කාතබ්බං ‘කින්ති නු ඛො සඞ්ඝො ආචරියස්ස පරිවාසං දදෙය්යා’ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 402,
            "pali": {
                "entries": [
                    {
                        "type": "paragraph",
                        "text": "සචෙ ආචරියො මූලායපටිකස්සනාරහො හොති අන්තෙවාසිකෙන උස්සුක්කං කාතබ්බං ‘කින්ති නු ඛො සඞ්ඝො ආචරියං මූලාය පටිකස්සෙය්යා’ති. සචෙ ආචරියො මානත්තාරහො හොති අන්තෙවාසිකෙන උස්සුක්කං කාතබ්බං ‘කින්ති නු ඛො සඞ්ඝො ආචරියස්ස මානත්තං දදෙය්යා’ති. සචෙ ආචරියො අබ්භානාරහො හොති අන්තෙවාසිකෙන උස්සුක්කං කාතබ්බං ‘කින්ති නු ඛො සඞ්ඝො ආචරියං අබ්භෙය්යා’ති. සචෙ සඞ්ඝො ආචරියස්ස කම්මං කත්තුකාමො හොති තජ්ජනීයං වා නියස්සං වා පබ්බාජනීයං වා පටිසාරණීයං වා උක්ඛෙපනීයං වා අන්තෙවාසිකෙන උස්සුක්කං කාතබ්බං ‘කින්ති නු ඛො සඞ්ඝො ආචරියස්ස කම්මං න කරෙය්ය ලහුකාය වා පරිණාමෙය්යා’ති. කතං වා පනස්ස හොති සඞ්ඝෙන කම්මං තජ්ජනීයං වා නියස්සං වා පබ්බාජනීයං වා පටිසාරණීයං වා උක්ඛෙපනීයං වා, අන්තෙවාසිකෙන උස්සුක්කං කාතබ්බං ‘කින්ති නු ඛො ආචරියො සම්මාවත්තෙය්ය, ලොමං පාතෙය්ය, නෙත්ථාරං වත්තෙය්ය, සඞ්ඝො තං කම්මං පටිප්පස්සම්භෙය්යා’ති."
                    },
                    {
                        "type": "paragraph",
                        "text": "සචෙ ආචරියස්ස චීවරං ධොවිතබ්බං හොති අන්තෙවාසිකෙන ධොවිතබ්බං උස්සුක්කං වා කාතබ්බං ‘කින්ති නු ඛො ආචරියස්ස චීවරං ධොවියෙථා’ති. සචෙ ආචරියස්ස චීවරං කාතබ්බං හොති, අන්තෙවාසිකෙන කාතබ්බං, උස්සුක්කං වා කාතබ්බං ‘කින්ති නු ඛො ආචරියස්ස චීවරං කරියෙථා’ති. සචෙ ආචරියස්ස රජනං පචිතබ්බං හොති, අන්තෙවාසිකෙන පචිතබ්බං, උස්සුක්කං වා කාතබ්බං ‘කින්ති නු ඛො ආචරියස්ස රජනං පචීයෙථා’ති. සචෙ ආචරියස්ස චීවරං රජිතබ්බං හොති, අන්තෙවාසිකෙන රජිතබ්බං. උස්සුක්කං වා කාතබ්බං ‘කින්ති නු ඛො ආචරියස්ස චීවරං රජියෙථා’ති. චීවරං රජන්තෙන සාධුකං සම්පරිවත්තකං සම්පරිවත්තකං රජිතබ්බං. න ච අච්ඡින්නෙ ථෙවෙ පක්කමිතබ්බං."
                    },
                    {
                        "type": "paragraph",
                        "text": "න ආචරියං අනාපුච්ඡා එකච්චස්ස පත්තො දාතබ්බො. න එකච්චස්ස පත්තො පටිග්ගහෙතබ්බො. න එකච්චස්ස චීවරං දාතබ්බං. න එකච්චස්ස චීවරං පටිග්ගහෙතබ්බං. න එකච්චස්ස පරික්ඛාරො දාතබ්බො. න එකච්චස්ස පරික්ඛාරො පටිග්ගහෙතබ්බො. න එකච්චස්ස කෙසා ඡෙත්තබ්බා. න එකච්චෙන කෙසා ඡෙදාපෙතබ්බා. න එකච්චස්ස පරිකම්මං කාතබ්බං. න එකච්චෙන පරිකම්මං කාරාපෙතබ්බං. න එකච්චස්ස වෙය්යාවච්චො කාතබ්බො. න එකච්චෙන වෙය්යාවච්චො කාරාපෙතබ්බො. න එකච්චස්ස පච්ඡාසමණෙන හොතබ්බං. න එකච්චො පච්ඡාසමණො ආදාතබ්බො. න එකච්චස්ස පිණ්ඩපාතො නීහරිතබ්බො. න එකච්චෙන පිණ්ඩපාතො නීහරාපෙතබ්බො."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 404,
            "pali": {
                "entries": [
                    {
                        "type": "paragraph",
                        "text": "න ආචරියං අනාපුච්ඡා ගාමො පවිසිතබ්බො. න සුසානං ගන්තබ්බං න දිසා පක්කමිතබ්බා. සචෙ ආචරියො ගිලානො හොති යාවජීවං උපට්ඨාතබ්බො. වුට්ඨානමස්ස ආගමෙතබ්බං."
                    },
                    {
                        "type": "paragraph",
                        "text": "ඉදං ඛො භික්ඛවෙ අන්තෙවාසිකානං ආචරියෙසු වත්තං යථා අන්තෙවාසිකෙහි ආචරියෙසු සම්මා වත්තිතබ්බන්ති”."
                    },
                    {
                        "type": "paragraph",
                        "text": "**31**. තෙන ඛො පන සමයෙන ආචරියා අන්තෙවාසිකෙසු න සම්මා වත්තන්ති. යෙ තෙ භික්ඛූ අප්පිච්ඡා සන්තුට්ඨා ලජ්ජිනො කුක්කුච්චකා සික්ඛාකාමා තෙ උජ්ඣායන්ති ඛීයන්ති විපාචෙන්ති: “කථං හි නාම ආචරියා අන්තෙවාසිකෙසු න සම්මා වත්තිස්සන්තී”ති. අථ ඛො තෙ භික්ඛූ භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "අථ ඛො භගවා එතස්මිං නිදානෙ එතස්මිං පකරණෙ භික්ඛුසඞ්ඝං සන්නිපාතාපෙත්වා භික්ඛූ පටිපුච්ඡි: “සච්චං කිර භික්ඛවෙ ආචරියා අන්තෙවාසිකෙසු න සම්මා වත්තන්තී”ති. “සච්චං භගවා”. -පෙ- විගරහිත්වා ධම්මිං කථං කත්වා භික්ඛූ ආමන්තෙසි. “තෙන හි භික්ඛවෙ, ආචරියානං අන්තෙවාසිකෙසු වත්තං පඤ්ඤාපෙස්සාමි යථා ආචරියෙහි අන්තෙවාසිකෙසු වත්තිතබ්බං”."
                    },
                    {
                        "type": "paragraph",
                        "text": "“ආචරියෙන භික්ඛවෙ අන්තෙවාසිකම්හි සම්මා වත්තිතබ්බං. තත්රායං සම්මාවත්තනා:"
                    },
                    {
                        "type": "paragraph",
                        "text": "ආචරියෙන භික්ඛවෙ, අන්තෙවාසිකො සඞ්ගහෙතබ්බො. අනුග්ගහෙතබ්බො උද්දෙසෙන පරිපුච්ඡාය ඔවාදෙන අනුසාසනියා. සචෙ ආචරියස්ස පත්තො හොති, අන්තෙවාසිකස්ස පත්තො න හොති, ආචරියෙන අන්තෙවාසිකස්ස පත්තො දාතබ්බො. උස්සුක්කං වා කාතබ්බං ‘කින්ති නු ඛො අන්තෙවාසිකස්ස පත්තො උප්පජ්ජියෙථා’ති."
                    },
                    {
                        "type": "paragraph",
                        "text": "සචෙ ආචරියස්ස චීවරං හොති අන්තෙවාසිකස්ස චීවරං න හොති ආචරියෙන අන්තෙවාසිකස්ස චීවරං දාතබ්බං. උස්සුක්කං වා කාතබ්බං ‘කින්ති නු ඛො අන්තෙවාසිකස්ස චීවරං උප්පජ්ජියෙථා’ති."
                    },
                    {
                        "type": "paragraph",
                        "text": "සචෙ ආචරියස්ස පරික්ඛාරො හොති අන්තෙවාසිකස්ස පරික්ඛාරො න හොති. ආචරියෙන අන්තෙවාසිකස්ස පරික්ඛාරො දාතබ්බො. උස්සුක්කං වා කාතබ්බං ‘කින්ති නු ඛො අන්තෙවාසිකස්ස පරික්ඛාරො උප්පජ්ජියෙථා’ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 406,
            "pali": {
                "entries": [
                    {
                        "type": "paragraph",
                        "text": "32. සචෙ අන්තෙවාසිකො ගිලානො හොති කාලස්සෙව උට්ඨාය දන්තකට්ඨං දාතබ්බං. මුඛොදකං දාතබ්බං. ආසනං පඤ්ඤාපෙතබ්බං. සචෙ යාගු හොති භාජනං ධොවිත්වා යාගු උපනාමෙතබ්බා. යාගුපීතස්ස උදකං දත්වා භාජනං පටිග්ගහෙත්වා නීචං කත්වා සාධුකං අපරිඝංසන්තෙන ධොවිත්වා පටිසාමෙතබ්බං. අන්තෙවාසිකම්හි උට්ඨිතෙ ආසනං උද්ධරිතබ්බං. සචෙ සො දෙසො උක්ලාපො හොති සො දෙසො සම්මජ්ජිතබ්බො."
                    },
                    {
                        "type": "paragraph",
                        "text": "සචෙ අන්තෙවාසිකො ගාමං පවිසිතුකාමො හොති නිවාසනං දාතබ්බං. පටිනිවාසනං පටිග්ගහෙතබ්බං. කායබන්ධනං දාතබ්බං. සගුණං කත්වා සඞ්ඝාටියො දාතබ්බා. ධොවිත්වා පත්තො සඋදකො දාතබ්බො. ‘එත්තාවතා නිවත්තිස්සතී’ති ආසනං පඤ්ඤාපෙතබ්බං. පාදොදකං පාදපීඨං පාදකඨලිකං උපනික්ඛිපිතබ්බං. පච්චුග්ගන්ත්වා පත්තචීවරං පටිග්ගහෙතබ්බං. පටිනිවාසනං දාතබ්බං. නිවාසනං පටිග්ගහෙතබ්බං."
                    },
                    {
                        "type": "paragraph",
                        "text": "සචෙ චීවරං සින්නං හොති මුහුත්තං උණ්හෙ ඔතාපෙතබ්බං. න ච උණ්හෙ චීවරං නිදහිතබ්බං. චීවරං සඞ්ඝරිතබ්බං. චීවරං සඞ්ඝරන්තෙන චතුරඞ්ගුලං කණ්ණං උස්සාදෙත්වා චීවරං සඞ්ඝරිතබ්බං මා මජ්ඣෙ භඞ්ගො අහොසීති. ඔභොගෙ කායබන්ධනං කාතබ්බං."
                    },
                    {
                        "type": "paragraph",
                        "text": "33. සචෙ පිණ්ඩපාතො හොති, අන්තෙවාසිකො ච භුඤ්ජිතුකාමො හොති, උදකං දත්වා පිණ්ඩපාතො උපනාමෙතබ්බො. අන්තෙවාසිකො පානීයෙන පුච්ඡිතබ්බො. භුත්තාවිස්ස උදකං දත්වා පත්තං පටිග්ගහෙත්වා නීචං කත්වා සාධුකං අපරිඝංසන්තෙන ධොවිත්වා වොදකං කත්වා මුහුත්තං උණ්හෙ ඔතාපෙතබ්බො. න ච උණ්හෙ පත්තො නිදහිතබ්බො. පත්තචීවරං නික්ඛිපිතබ්බං. පත්තං නික්ඛිපන්තෙන එකෙන හත්ථෙන පත්තං ගහෙත්වා එකෙන හත්ථෙන හෙට්ඨා මඤ්චං වා හෙට්ඨා පිඨං වා පරාමසිත්වා පත්තො නික්ඛිපිතබ්බො. න ච අනන්තරහිතාය භූමියා පත්තො නික්ඛිපිතබ්බො. චීවරං නික්ඛිපන්තෙන එකෙන හත්ථෙන චීවරං ගහෙත්වා එකෙන හත්ථෙන චීවරවංසං වා චීවරරජ්ජුං වා පමජ්ජිත්වා පාරතො අන්තං ඔරතො භොගං කත්වා චීවරං නික්ඛිපිතබ්බං. අන්තෙවාසිකම්හි උට්ඨිතෙ ආසනං උද්ධරිතබ්බං. පාදොදකං පාදපීඨං පාදකඨලිකං පටිසාමෙතබ්බං."
                    },
                    {
                        "type": "paragraph",
                        "text": "සචෙ සො දෙසො උක්ලාපො හොති සො දෙසො සම්මජ්ජිතබ්බො. සචෙ අන්තෙවාසිකො නහායිතුකාමො හොති නහානං පටියාදෙතබ්බං. සචෙ සීතෙන අත්ථො හොති සීතං පටියාදෙතබ්බං. සචෙ උණ්හෙන අත්ථො හොති උණ්හං පටියාදෙතබ්බං. සචෙ අන්තෙවාසිකො ජන්තාඝරං පවිසිතුකාමො හොති චුණ්ණං සන්නෙතබ්බං. මත්තිකා තෙමෙතබ්බා. ජන්තාඝරපීඨං ආදාය ගන්ත්වා ජන්තාඝරපීඨං දත්වා චීවරං පටිග්ගහෙත්වා එකමන්තං නික්ඛිපිතබ්බං. චුණ්ණං දාතබ්බං. මත්තිකා දාතබ්බා. සචෙ උස්සහති ජන්තාඝරං පවිසිතබ්බං. ජන්තාඝරං පවිසන්තෙන මත්තිකාය මුඛං මක්ඛෙත්වා පුරතො ච පච්ඡතො ච පටිච්ඡාදෙත්වා ජන්තාඝරං පවිසිතබ්බං."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 408,
            "pali": {
                "entries": [
                    {
                        "type": "paragraph",
                        "text": "න ථෙරෙ භික්ඛූ අනුපඛජ්ජ නිසීදිතබ්බං. න නවා භික්ඛූ ආසනෙන පටිබාහිතබ්බා. ජන්තාඝරෙ අන්තෙවාසිකස්ස පරිකම්මං කාතබ්බං. ජන්තාඝරා නික්ඛමන්තෙන ජන්තාඝරපීඨං ආදාය පුරතො ච පච්ඡතො ච පටිච්ඡාදෙත්වා ජන්තාඝරා නික්ඛමිතබ්බං. උදකෙපි අන්තෙවාසිකස්ස පරිකම්මං කාතබ්බං. නහාතෙන පඨමතරං උත්තරිත්වා අත්තනො ගත්තං වොදකං කත්වා නිවාසෙත්වා අන්තෙවාසිකස්ස ගත්තතො උදකං පමජ්ජිතබ්බං. නිවාසනං දාතබ්බං. සඞ්ඝාටි දාතබ්බා ජන්තාඝරපීඨං ආදාය පඨමතරං ආගන්ත්වා ආසනං පඤ්ඤාපෙතබ්බං. පාදොදකං පාදපීඨං පාදකඨලිකං උපනික්ඛිපිතබ්බං. අන්තෙවාසිකො පානීයෙන පුච්ඡිතබ්බො. යස්මිං විහාරෙ අන්තෙවාසිකො විහරති සචෙ සො විහාරො උක්ලාපො හොති සචෙ උස්සහති සොධෙතබ්බො. විහාරං සොධෙන්තෙන පඨමං පත්තචීවරං නීහරිත්වා එකමන්තං නික්ඛිපිතබ්බං -පෙ- සචෙ ආචමනකුම්භියා උදකං න හොති ආචමනකුම්භියා උදකං ආසිඤ්චිතබ්බං."
                    },
                    {
                        "type": "paragraph",
                        "text": "34. සචෙ අන්තෙවාසිකස්ස අනභිරති උප්පන්නා හොති ආචරියෙන වූපකාසෙතබ්බො, වූපකාසාපෙතබ්බො. ධම්මකථා වාස්ස කාතබ්බා. සචෙ අන්තෙවාසිකස්ස කුක්කුච්චං උප්පන්නං හොති ආචරියෙන විනොදෙතබ්බං, විනොදාපෙතබ්බං, ධම්මකථා වාස්ස කාතබ්බා. සචෙ අන්තෙවාසිකස්ස දිට්ඨිගතං උප්පන්නං හොති ආචරියෙන විවෙචෙතබ්බං, විවෙචාපෙතබ්බං, ධම්මකථා වාස්ස කාතබ්බා."
                    },
                    {
                        "type": "paragraph",
                        "text": "සචෙ අන්තෙවාසිකො ගරුධම්මං අජ්ඣාපන්නො හොති පරිවාසාරහො, ආචරියෙන උස්සුක්කං කාතබ්බං ‘කින්ති නු ඛො සඞ්ඝො අන්තෙවාසිකස්ස පරිවාසං දදෙය්යා’ති. සචෙ අන්තෙවාසිකො මූලායපටිකස්සනාරහො හොති, ආචරියෙන උස්සුක්කං කාතබ්බං ‘කින්ති නු ඛො සඞ්ඝො අන්තෙවාසිකං මූලාය පටිකස්සෙය්යා’ති. සචෙ අන්තෙවාසිකො මානත්තාරහො හොති ආචරියෙන උස්සුක්කං කාතබ්බං ‘කින්ති නු ඛො සඞ්ඝො අන්තෙවාසිකස්ස මානත්තං දදෙය්යා’ති. සචෙ අන්තෙවාසිකො අබ්භානාරහො හොති ආචරියෙන උස්සුක්කං කාතබ්බං ‘කින්ති නු ඛො සඞ්ඝො අන්තෙවාසිකං අබ්භෙය්යා’ති."
                    },
                    {
                        "type": "paragraph",
                        "text": "සචෙ සඞ්ඝො අන්තෙවාසිකස්ස කම්මං කත්තුකාමො හොති තජ්ජනීයං වා නියස්සං වා පබ්බාජනීයං වා පටිසාරණීයං වා උක්ඛෙපනීයං වා ආචරියෙන උස්සුක්කං කාතබ්බං ‘කින්ති නු ඛො සඞ්ඝො අන්තෙවාසිකස්ස කම්මං න කරෙය්ය ලහුකාය වා පරිණාමෙය්යා’ති. කතං වා පනස්ස හොති සඞ්ඝෙන කම්මං තජ්ජනීයං වා නියස්සං වා පබ්බාජනීයං වා පටිසාරණීයං වා උක්ඛෙපනීයං වා ආචරියෙන උස්සුක්කං කාතබ්බං ‘කින්ති නු ඛො අන්තෙවාසිකො සම්මා වත්තෙය්ය ලොමං පාතෙය්ය නෙත්ථාරං වත්තෙය්ය සඞ්ඝො තං කම්මං පටිප්පස්සම්භෙය්යා’ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 410,
            "pali": {
                "entries": [
                    {
                        "type": "paragraph",
                        "text": "සචෙ අන්තෙවාසිකස්ස චීවරං ධොවිතබ්බං හොති ආචරියෙන ආචික්ඛිතබ්බං ‘එවං ධොවෙය්යාසී’ති, උස්සුක්කං වා කාතබ්බං ‘කින්ති නු ඛො අන්තෙවාසිකස්ස චීවරං ධොවියෙථා’ති. සචෙ අන්තෙවාසිකස්ස චීවරං කාතබ්බං හොති ආචරියෙන ආචික්ඛිතබ්බං ‘එවං කරෙය්යාසී’ති, උස්සුක්කං වා කාතබ්බං ‘කින්ති නු ඛො අන්තෙවාසිකස්ස චීවරං කරියෙථා’ති. සචෙ අන්තෙවාසිකස්ස රජනං පචිතබ්බං හොති. ආචරියෙන ආචික්ඛිතබ්බං ‘එවං පචෙය්යාසී’ති, උස්සුක්කං වා කාතබ්බං ‘කින්ති නු ඛො අන්තෙවාසිකස්ස රජනං පචීයෙථා’ති."
                    },
                    {
                        "type": "paragraph",
                        "text": "සචෙ අන්තෙවාසිකස්ස චීවරං රජිතබ්බං හොති ආචරියෙන ආචික්ඛිතබ්බං ‘එවං රජෙය්යාසී’ති, උස්සුක්කං වා කාතබ්බං ‘කින්ති නු ඛො අන්තෙවාසිකස්ස චීවරං රජියෙථා’ති. චීවරං රජන්තෙන සාධුකං සම්පරිවත්තකං සම්පරිවත්තකං රජිතබ්බං, න ච අච්ඡින්නෙ ථෙවෙ පක්කමිතබ්බං. සචෙ අන්තෙවාසිකො ගිලානො හොති යාවජීවං උපට්ඨාතබ්බො, වුට්ඨානමස්ස ආගමෙතබ්බං."
                    },
                    {
                        "type": "paragraph",
                        "text": "ඉදං ඛො භික්ඛවෙ ආචරියානං අන්තෙවාසිකෙසු වත්තං යථා ආචරියෙහි අන්තෙවාසිකෙසු වත්තිතබ්බන්ති”."
                    },
                    {
                        "type": "centered",
                        "text": "වත්තක්ඛන්ධකං අට්ඨමං.{1}",
                        "level": 1
                    },
                    {
                        "type": "centered",
                        "text": "ඉමම්හි ඛන්ධකෙ වත්ථුපඤ්චපණ්ණාස",
                        "level": 1
                    },
                    {
                        "type": "unindented",
                        "text": "**තස්සුද්දානං:**"
                    },
                    {
                        "type": "gatha",
                        "text": "1. ස උපාහනා ඡත්තා ච ඔගුණ්ඨිසීසං පානීයං\nනාභිවාදෙ න පුච්ඡන්ති අහි උජ්ඣන්ති පෙසලා.",
                        "level": 1
                    },
                    {
                        "type": "gatha",
                        "text": "2. ඔමුඤ්චි ඡත්තං ඛන්ධෙ ච අතරඤ්ච පටික්කමං\nපත්තචීවරං නික්ඛිපි පතිරූපඤ්ච පුච්ඡිතා",
                        "level": 1
                    },
                    {
                        "type": "gatha",
                        "text": "3. ආසිඤ්චෙය්ය ධොවිතෙන සුක්ඛෙනල්ලෙනුපාහනා\nවුඩ්ඪො නවකො පුච්ඡෙය්ය අජ්ඣාවුත්ථං ච ගොචරා.",
                        "level": 1
                    }
                ],
                "footnotes": [
                    {
                        "type": "footnote",
                        "text": "1. වත්තක්ඛන්ධකො අට්ඨමො - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 412,
            "pali": {
                "entries": [
                    {
                        "type": "gatha",
                        "text": "4. සෙක්ඛා වච්චා පානී පරි කත්තරං කතිකං තතො\nකාලං මුහුත්තං උක්ලාපො භුම්මත්ථරණං නීහරෙ",
                        "level": 1
                    },
                    {
                        "type": "gatha",
                        "text": "5. පටිපාදො භිසිබිම්බො මඤ්චපීඨං ච මල්ලකං\nඅපස්සෙනුල්ලොක කණ්හා ගෙරුකා කාළ අකතා",
                        "level": 1
                    },
                    {
                        "type": "gatha",
                        "text": "6. සඞ්කාරං ච භුම්මත්ථරං පටිපාදකං මඤ්චපීඨං\nභිසිබිම්බො නිසීදනං මල්ලකං අපස්සෙන ච",
                        "level": 1
                    },
                    {
                        "type": "gatha",
                        "text": "7. පත්තචීවරං භූමි ච පාරන්තං ඔරතො භොගං\nපුරත්ථිමා පච්ඡිමා ච උත්තරා අථ දක්ඛිණා",
                        "level": 1
                    },
                    {
                        "type": "gatha",
                        "text": "8. සීතුණ්හෙ ච දිවා රත්තිං පරිවෙණං ච කොට්ඨකො\nඋපට්ඨානග්ගිසාලා ච වත්තං වච්චකුටීසු ච.",
                        "level": 1
                    },
                    {
                        "type": "gatha",
                        "text": "9. පානීපරිභොජනියා කුම්භි ආචමනෙසු ච\nඅනොපමෙන පඤ්ඤත්තං වත්තං ආගන්තුකෙහි මෙ",
                        "level": 1
                    },
                    {
                        "type": "gatha",
                        "text": "10. නෙවාසනං න උදකං න පච්චු න ච පානියං\nනාභිවාදෙ න පඤ්ඤපෙ උජ්ඣායන්ති ච පෙසලා.",
                        "level": 1
                    },
                    {
                        "type": "gatha",
                        "text": "11. වුඩ්ඪාසනං ච උදකං පච්චුග්ගන්ත්වා ච පානියං\nඋපාහනෙ එකමන්තං අභිවාදෙ ච පඤ්ඤපෙ.",
                        "level": 1
                    },
                    {
                        "type": "gatha",
                        "text": "12. වුත්ථං ගොචර සෙඛො ච ඨානං පානිය භොජනං\nකත්තරං කතිකං කාලං නවකස්ස නිසින්නකෙ.",
                        "level": 1
                    },
                    {
                        "type": "gatha",
                        "text": "13. අභිවාදයෙ ආචික්ඛෙ යථා හෙට්ඨා තථා නයෙ\nනිද්දිට්ඨං සත්ථවාහෙන වත්තං ආවාසිකෙහිමෙ.",
                        "level": 1
                    },
                    {
                        "type": "gatha",
                        "text": "14. ගමිකා දාරුමත්ති ච, විවරිත්වා න පුච්ඡිය;\nනස්සන්ති ච අගුත්තං ච උජ්ඣායන්ති ච පෙසලා.",
                        "level": 1
                    },
                    {
                        "type": "gatha",
                        "text": "15. පටිසාමෙත්වා ථකෙත්වා ආපුච්ඡිත්වා ච පක්කමෙ\nභික්ඛු වා සාමණෙරො වා ආරාමිකො උපාසකො",
                        "level": 1
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 414,
            "pali": {
                "entries": [
                    {
                        "type": "gatha",
                        "text": "16. පාසාණකෙසු ච පුඤ්ජං පටිසාමෙ ථකෙය්ය ච\nඋස්සහති උස්සුක්කං වා අනොවස්සෙ තථෙව ච.",
                        "level": 1
                    },
                    {
                        "type": "gatha",
                        "text": "17. සබ්බො ඔවස්සති ගාමං අජ්ඣොකාසෙ තථෙව ච\nඅප්පෙවඞ්ගානි සෙසෙය්යුං වත්තං ගමිකභික්ඛුනා.",
                        "level": 1
                    },
                    {
                        "type": "gatha",
                        "text": "18. නානුමොදන්ති ථෙරෙන ඔහාය චතු පඤ්චහි\nවච්චතො මුච්ඡිතො ආසි වත්තානුමොදනෙසුමෙ",
                        "level": 1
                    },
                    {
                        "type": "gatha",
                        "text": "19. ඡබ්බග්ගියා දුන්නිවත්ථා අථො පි ච දුපාරුතා\nඅනාකප්පා ච වොක්කම්ම ථෙරෙ අනුපඛජ්ජනෙ",
                        "level": 1
                    },
                    {
                        "type": "gatha",
                        "text": "20. නවෙ භික්ඛූ ච සඞ්ඝාටි උජ්ඣායන්ති ච පෙසලා\nතිමණ්ඩලං නිවාසෙත්වා කාය සගුණ ගණ්ඨිකා",
                        "level": 1
                    },
                    {
                        "type": "gatha",
                        "text": "21. න වොක්කම්ම පටිච්ඡන්නං සුසංවුතොක්ඛිත්තචක්ඛුනා\nඋක්ඛිත්තොජ්ජග්ඝිකා සද්දො තයො චෙව පචාලනා.",
                        "level": 1
                    },
                    {
                        "type": "gatha",
                        "text": "22. ඛම්භොගුණ්ඨි උක්කුටිකා පටිච්ඡන්නං සුසංවුතො\nඔක්ඛිත්තචිත්තා උජ්ජග්ඝි අප්පසද්දො තයො චලා.",
                        "level": 1
                    },
                    {
                        "type": "gatha",
                        "text": "23. ඛම්භොගුණ්ඨි පල්ලත්ථි අනුපඛජ්ජනාසනෙ\nඔත්ථරිත්වාන උදකෙ නීචං කත්වා න සිඤ්චියා.",
                        "level": 1
                    },
                    {
                        "type": "gatha",
                        "text": "24. පටිසාමන්තෙ සඞ්ඝාටි ඔදනෙ ච පටිග්ගහෙ\nසූපං උත්තරිභඞ්ගෙන සබ්බෙසං සමතිත්ති ච.",
                        "level": 1
                    },
                    {
                        "type": "gatha",
                        "text": "25. සක්කච්චං පත්තසඤ්ඤී ච සපදානඤ්ච සූපකං\nන ථූපතො පටිච්ඡාදෙ විඤ්ඤත්තුජ්ඣානසඤ්ඤිනා",
                        "level": 1
                    },
                    {
                        "type": "gatha",
                        "text": "26. මහන්තං මණ්ඩල ද්වාරං සබ්බහත්ථො න බ්යාහරී\nඋක්ඛෙපො ඡෙදනා ගණ්ඩ ධුනං සිත්ථාවකාරකං",
                        "level": 1
                    },
                    {
                        "type": "gatha",
                        "text": "27. ජිව්හානිච්ඡාරකඤ්චෙව චපු සුරු සුරෙන ච\nහත්ථපත්තොට්ඨනිල්ලෙහං සාමිසෙන පටිග්ගහෙ",
                        "level": 1
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 416,
            "pali": {
                "entries": [
                    {
                        "type": "gatha",
                        "text": "28. යාව න සබ්බෙ උදකෙ නීචං කත්වාන සිඤ්චිය\nපටිසාමන්තං සඞ්ඝාටි නීචං කත්වා ඡමාය ච.",
                        "level": 1
                    },
                    {
                        "type": "gatha",
                        "text": "29. සසිත්ථකං නිවත්තන්තෙ සුප්පටිච්ඡන්නමුක්කුටි\nධම්මරාජෙන පඤ්ඤත්තං ඉදං භත්තග්ගවත්තනං",
                        "level": 1
                    },
                    {
                        "type": "gatha",
                        "text": "30. දුන්නිවත්ථා අනාකප්පා අසල්ලක්ඛෙත්වා ච සහසා{1}\nදූරෙ අච්ච චිරං ලහුං තථෙව පිණ්ඩචාරිකො.",
                        "level": 1
                    },
                    {
                        "type": "gatha",
                        "text": "31. පටිච්ඡන්නෙන ගච්ඡෙය්ය සුංසවුතොක්ඛිත්තචක්ඛුනා\nඋක්ඛිත්තොජ්ජග්ඝිකා සද්දො තයො චෙව පචාලනා",
                        "level": 1
                    },
                    {
                        "type": "gatha",
                        "text": "32. ඛම්භොගුණ්ඨි උක්කුටිකා සල්ලක්ඛෙත්වා ච සහසා{1}\nදූරෙ අච්ච චිරං ලහුං ආමසනං කටච්ඡුකා.",
                        "level": 1
                    },
                    {
                        "type": "gatha",
                        "text": "33. භාජනං වා ඨපෙති ච උච්චාරෙත්වා පණාමෙත්වා\nපටිග්ගහෙ න උල්ලොකෙ සූපෙසු පි තථෙව තං",
                        "level": 1
                    },
                    {
                        "type": "gatha",
                        "text": "34. භික්ඛු සඞ්ඝාටියා ඡාදෙ පටිච්ඡන්නෙව ගච්ඡියං\nසුසංවුතොක්ඛිත්තචක්ඛු උක්ඛිත්තොජ්ජග්ඝිකාය ච",
                        "level": 1
                    },
                    {
                        "type": "gatha",
                        "text": "35. අප්පසද්දො තයො චාලා ඛම්භොගුණ්ඨික උක්කුටි\nපඨමාසනවක්කාරං පානියං පරිභොජනීං\nපච්ඡාකඞ්ඛති භුඤ්ජෙය්ය ඔපිලාපෙය්ය උද්ධරෙ.",
                        "level": 1
                    },
                    {
                        "type": "gatha",
                        "text": "36. පටිසාමෙය්ය සම්මජ්ජෙ රිත්තං තුච්ඡං උපට්ඨපෙ\nහත්ථවිකාරෙ භින්දෙය්ය වත්තඤ්ච පිණ්ඩපාතිකෙ.",
                        "level": 1
                    },
                    {
                        "type": "gatha",
                        "text": "37. පාණිපරි අග්යාරණි නක්ඛත්තං දිසාචොරා ච\nසබ්බං නත්ථීති කොටෙත්වා පත්තංසෙ චීවරං තතො",
                        "level": 1
                    },
                    {
                        "type": "gatha",
                        "text": "38. ඉදානි අංසෙ ලග්ගෙත්වා තිමණ්ඩලං පරිමණ්ඩලං\nයථා පිණ්ඩචාරිවත්තං නයෙ ආරඤ්ඤිකෙසු පි.",
                        "level": 1
                    },
                    {
                        "type": "gatha",
                        "text": "39. පත්තංසෙ චීවරං සීසෙ ආරොහිත්වා ච පානියං\nපරිභොජනියං අග්ගි අරණී චාපි කත්තරී",
                        "level": 1
                    },
                    {
                        "type": "gatha",
                        "text": "40. නක්ඛත්තං සබ්බදෙසං වා දිසාපි කුසලො භවෙ\nසත්තුත්තමෙන පඤ්ඤත්තං වත්තං ආරඤ්ඤිකෙසුමෙ",
                        "level": 1
                    },
                    {
                        "type": "gatha",
                        "text": "41. අජ්ඣොකාසෙ ඔකිරිංසු උජ්ඣායන්ති ච පෙසලා\nසචෙ විහාරො උක්ලාපො පඨමං පත්තචීවරං",
                        "level": 1
                    },
                    {
                        "type": "gatha",
                        "text": "42. භිසිබිම්බොහනං මඤ්චං පීඨඤ්ච ඛෙළමල්ලකං\nඅපස්සෙනුල්ලොකකණ්ණා ගෙරුකං කාළවාකතං",
                        "level": 1
                    }
                ],
                "footnotes": [
                    {
                        "type": "footnote",
                        "text": "1. සාහසා - මඡසං. "
                    },
                    {
                        "type": "footnote",
                        "text": "2. අග්ගිඅරණි - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 418,
            "pali": {
                "entries": [
                    {
                        "type": "gatha",
                        "text": "43. සඞ්කාරං භික්ඛු සාමන්තා සෙනා විහාරපානියං\nපරිභොජන සාමන්තා පටිවාතෙ ච පඞ්ගණෙ.",
                        "level": 1
                    },
                    {
                        "type": "gatha",
                        "text": "44. අධොවාතෙ අත්ථරණං පටිපාදක මඤ්චකං\nපීඨං භිසි නිසීදනං මල්ලකං අපස්සෙන ච.",
                        "level": 1
                    },
                    {
                        "type": "gatha",
                        "text": "45. පත්ත චීවරං භූමි ච පාරන්තං ඔරභොගතො\nපුරත්ථිමා ච පච්ඡිමා උත්තරා අථ දක්ඛිණා.",
                        "level": 1
                    },
                    {
                        "type": "gatha",
                        "text": "46. සීතුණ්හෙ ච දිවා රත්තිං පරිවෙනඤ්ච කොට්ඨකො\nඋපට්ඨානග්ගිසාලා ච වච්චකුටී ච පානියං.",
                        "level": 1
                    },
                    {
                        "type": "gatha",
                        "text": "47. ආචමකුම්භි වුඩ්ඪෙ ච උද්දෙස පරිපුච්ඡනා සජ්ඣා\nධම්මො පදීපං විජ්ඣාපෙ න විවරෙ නාපි ථකෙ",
                        "level": 1
                    },
                    {
                        "type": "gatha",
                        "text": "48. යෙන වුඩ්ඪො පරිවත්ති කණ්ණෙනපි න ඝට්ටයෙ\nපඤ්ඤපෙසි මහාවීරො වත්තං සෙනාසනෙසු තං.",
                        "level": 1
                    },
                    {
                        "type": "gatha",
                        "text": "49. නිවාරියමානා ද්වාරං මුච්ඡිතුජ්ඣන්ති පෙසලා\nඡාරිකං ඡඩ්ඩයෙ ජන්තා පරිභණ්ඩං තථෙව ච",
                        "level": 1
                    },
                    {
                        "type": "gatha",
                        "text": "50. පරිවෙණං කොට්ඨකො සාලා චුණ්ණ මත්තික දොණිකා\nමුඛං පුරතො න ථෙරෙ න නවෙ උස්සහති සචෙ",
                        "level": 1
                    },
                    {
                        "type": "gatha",
                        "text": "51. පුරතො උපරිමග්ගො චික්ඛල්ලං මත්ති පීඨකං\nවිජ්ඣාපෙත්වා පක්කමෙ වත්තං ජන්තාඝරෙසුමෙ",
                        "level": 1
                    },
                    {
                        "type": "gatha",
                        "text": "52. නාචමෙති යථාවුඩ්ඪං පටිපාටි ච සහසා\nඋබ්භජි නිත්ථුනො කට්ඨං වච්චං පස්සාව ඛෙළකං",
                        "level": 1
                    },
                    {
                        "type": "gatha",
                        "text": "53. ඵරුසා කූප සහසා උබ්භජ්ජි චපු සෙසෙන\nබහි අන්තො ච උක්කාසෙ රජ්ජු අතරමානඤ්ච",
                        "level": 1
                    },
                    {
                        "type": "gatha",
                        "text": "54. සහසා උබ්භුජ්ජිත්වාන නිත්ථුනෙ කට්ඨවච්චකං.\nපස්සාව ඛෙළ ඵරුසා කූපඤ්ච වච්චපාදුකෙ.",
                        "level": 1
                    },
                    {
                        "type": "gatha",
                        "text": "55. නාතිසහසා උබ්භුජ්ජි පාදුකාය චපුචපු\nන සෙසයෙ පටිච්ඡාදෙ ඌහන පීඨරෙන ච.",
                        "level": 1
                    },
                    {
                        "type": "gatha",
                        "text": "56. වච්චකුටී පරිභණ්ඩං පරිවෙණඤ්ච කොට්ඨකො\nආචමනෙ ච උදකං වත්තං වච්චකුටීසුමෙ.",
                        "level": 1
                    },
                    {
                        "type": "gatha",
                        "text": "57. උපාහනා දන්තකට්ඨං මුඛොදකඤ්ච ආසනං\nයාගු උදකං ධොවිත්වා උද්ධාරුක්ලාප ගාම ච.",
                        "level": 1
                    },
                    {
                        "type": "gatha",
                        "text": "58. නිවාසනං කායබන්ධං{1}. සගුණං පත්තසොදකං\nපච්ඡා තිමණ්ඩලො චෙව පරිමණ්ඩලබන්ධනං.",
                        "level": 1
                    },
                    {
                        "type": "gatha",
                        "text": "59. සගුණං ධොවිත්වා පච්ඡා නාතිදූරෙ පටිග්ගහෙ\nභණමානස්ස ආපත්ති පඨමා ගන්ත්වාන ආසනං.",
                        "level": 1
                    }
                ],
                "footnotes": [
                    {
                        "type": "footnote",
                        "text": "1. නිවාසනා කායබන්ධනං - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 420,
            "pali": {
                "entries": [
                    {
                        "type": "gatha",
                        "text": "60. උදකං පීඨ කඨලි පච්චුග්ගන්ත්වා නිවාසනං\nඔතාපෙ නිදහි භඞ්ගො ඔභොගෙ භුඤ්ජිතුන්නමෙ.",
                        "level": 1
                    },
                    {
                        "type": "gatha",
                        "text": "61. පානීයං උදකං නීචං මුහුත්තං න ච නිදහෙ\nපත්තචීවර භූමි ච පාරන්තං ඔරභොගතො.",
                        "level": 1
                    },
                    {
                        "type": "gatha",
                        "text": "62. උද්ධරෙ පටිසාමෙ ච උක්ලාපො ච නහායිතුං\nසීතං උණ්හං ජන්තාඝරං චුණ්ණං මත්තිකපිට්ඨිතො",
                        "level": 1
                    },
                    {
                        "type": "gatha",
                        "text": "63. පීඨඤ්ච චීවරං චුණ්ණං මත්තිකුස්සහති මුඛං\nපුරතො ථෙරෙ නවෙ ච පරිකම්මඤ්ච නික්ඛමෙ.",
                        "level": 1
                    },
                    {
                        "type": "gatha",
                        "text": "64. පුරතො උදකෙ නහානෙ නිවාසෙත්වා උපජ්ඣායං\nනිවාසනඤ්ච සඞ්ඝාටි පීඨකං ආසනෙන ච.",
                        "level": 1
                    },
                    {
                        "type": "gatha",
                        "text": "65. පාදො පීඨං කඨලිඤ්ච පානීයුද්දෙසපුච්ඡනා\nඋක්ලාපං සුසොධෙය්ය පඨමං පත්තචීවරං.",
                        "level": 1
                    },
                    {
                        "type": "gatha",
                        "text": "66. නිසීදනපච්චත්ථරණං භිසිබිම්බොහනානි ච\nමඤ්චො පීඨං පටිපාදං මල්ලකං අපස්සෙන ච.",
                        "level": 1
                    },
                    {
                        "type": "gatha",
                        "text": "67. භූම සන්තාන ආලොක ගෙරුකා කාළ අකතා\nභුම්මත්ථර පටිපාදා මඤ්චො පීඨං බිබ්බොහනං",
                        "level": 1
                    },
                    {
                        "type": "gatha",
                        "text": "68. නිසීදනත්ථරණං ඛෙළ අපස්සෙ පත්තචීවරං\nපුරත්ථිමා පච්ඡිමා චෙව උත්තරා අථ දක්ඛිණා.",
                        "level": 1
                    },
                    {
                        "type": "gatha",
                        "text": "69. සීතුණ්හඤ්ච දිවා රත්තිං පරිවෙණඤ්ච කොට්ඨකො\nඋපට්ඨානග්ගිසාලා ච වච්ච පානිය භොජනි.",
                        "level": 1
                    },
                    {
                        "type": "gatha",
                        "text": "70. ආචමං අනභිරති කුක්කුච්චං දිට්ඨි ච ගරු\nමූලමානත්ත අබ්භානං තජ්ජනීයං නියස්සකං.",
                        "level": 1
                    },
                    {
                        "type": "gatha",
                        "text": "71. පබ්බාජ පටිසාරණී උක්ඛෙපඤ්ච කතං යදි\nධොවෙ කාතබ්බං රජඤ්ච රජෙ සම්පරිවත්තකං.",
                        "level": 1
                    },
                    {
                        "type": "gatha",
                        "text": "72. පත්තඤ්ච චීවරං චාපි පරික්ඛාරඤ්ච ඡෙදනං\nපරිකම්මං වෙය්යාවච්චං පච්ඡා පිණ්ඩං පවිසනං.",
                        "level": 1
                    },
                    {
                        "type": "gatha",
                        "text": "73. න සුසානං දිසා චෙව යාවජීවං උපට්ඨහෙ\nසද්ධිවිහාරිකෙනෙතං වත්තුපජ්ඣායකෙසුමෙ{1}",
                        "level": 1
                    },
                    {
                        "type": "gatha",
                        "text": "74. ඔවාද සාසනුද්දෙසා පුච්ඡා පත්තඤ්ච චීවරං\nපරික්ඛාර ගිලානො ච න පච්ඡාසමණො භවෙ.",
                        "level": 1
                    },
                    {
                        "type": "gatha",
                        "text": "75. උපජ්ඣායෙසු යෙ වත්තා එවං ආචරියෙසුපි\nසද්ධිවිහාරිකෙ වත්තා තථෙව අන්තෙවාසිකෙ.",
                        "level": 1
                    }
                ],
                "footnotes": [
                    {
                        "type": "footnote",
                        "text": "1. වත්තුපජ්ඣායකෙහිමෙ - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 422,
            "pali": {
                "entries": [
                    {
                        "type": "gatha",
                        "text": "76. ආගන්තුකෙසු යෙ වත්තා පුන ආවාසිකෙසු ච\nගමිකානුමොදනිකා භත්තග්ගෙ පිණ්ඩචාරිකෙ.",
                        "level": 1
                    },
                    {
                        "type": "gatha",
                        "text": "77. ආරඤ්ඤිකෙසු යං වත්තං යඤ්ච සෙනාසනෙසු පි\nජන්තාඝරෙ වච්චකුටී උපජ්ඣා සද්ධිවිහාරිකෙ.",
                        "level": 1
                    },
                    {
                        "type": "gatha",
                        "text": "78. ආචරියෙසු යං වත්තං තථෙව අන්තෙවාසිකෙ\nඑකූනවීසති වත්ථු වුත්තා සොළසඛන්ධකෙ{1}",
                        "level": 1
                    },
                    {
                        "type": "gatha",
                        "text": "79. වත්තං අපරිපූරෙන්තො න සීලං පරිපූරති\nඅසුද්ධසීලො දුප්පඤ්ඤො චිත්තෙකග්ගං න වින්දති.",
                        "level": 1
                    },
                    {
                        "type": "gatha",
                        "text": "80. වික්ඛිත්තචිත්තො නෙකග්ගො සම්මා ධම්මං න පස්සති.\nඅපස්සමානො සද්ධම්මං දුක්ඛා න පරිමුච්චති.",
                        "level": 1
                    },
                    {
                        "type": "gatha",
                        "text": "81. යං වත්තං පරිපූරෙන්තො සීලම්පි පරිපූරති\nවිසුද්ධසීලො සප්පඤ්ඤො චිත්තෙකග්ගම්පි වින්දති.",
                        "level": 1
                    },
                    {
                        "type": "gatha",
                        "text": "82. අවික්ඛිත්තචිත්තො එකග්ගො සම්මා ධම්මං විපස්සති\nසම්පස්සමානො සද්ධම්මං දුක්ඛා සො පරිමුච්චති.",
                        "level": 1
                    },
                    {
                        "type": "gatha",
                        "text": "83. තස්මා හි වත්තං පූරෙය්ය ජිනපුත්තො විචක්ඛණො\nඔවාදං බුද්ධසෙට්ඨස්ස තතො නිබ්බානමෙහීති.",
                        "level": 1
                    }
                ],
                "footnotes": [
                    {
                        "type": "footnote",
                        "text": "1. චුද්දස ඛන්ධකෙ - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 424,
            "pali": {
                "entries": [
                    {
                        "type": "centered",
                        "text": "9.",
                        "level": 2
                    },
                    {
                        "type": "heading",
                        "text": "පාතිමොක්ඛට්ඨපනක්ඛන්ධකං.",
                        "level": 3
                    },
                    {
                        "type": "centered",
                        "text": "පඨමභාණවාරං",
                        "level": 1
                    },
                    {
                        "type": "heading",
                        "text": "පාතිමොක්ඛුද්දෙසයාචන",
                        "level": 1
                    },
                    {
                        "type": "paragraph",
                        "text": "1. තෙන සමයෙන බුද්ධො භගවා සාවත්ථියං විහරති පුබ්බාරාමෙ මිගාරමාතු පාසාදෙ. තෙන ඛො පන සමයෙන භගවා තදහුපොසථෙ භික්ඛුසඞ්ඝපරිවුතො නිසින්නො හොති."
                    },
                    {
                        "type": "paragraph",
                        "text": "අථ ඛො ආයස්මා ආනන්දො අභික්කන්තාය රත්තියා නික්ඛන්තෙ පඨමෙ යාමෙ උට්ඨායාසනා එකංසං උත්තරාසඞ්ගං කරිත්වා යෙන භගවා තෙනඤ්ජලිං පණාමෙත්වා භගවන්තං එතදවොච:: “අභික්කන්තා භන්තෙ රත්ති නික්ඛන්තො පඨමො යාමො චිරනිසින්නො භික්ඛුසඞ්ඝො උද්දිසතු භන්තෙ භගවා භික්ඛූනං පාතිමොක්ඛන්ති. එවං වුත්තෙ භගවා තුණ්හී අහොසි."
                    },
                    {
                        "type": "paragraph",
                        "text": "දුතියම්පි ඛො ආයස්මා ආනන්දො අභික්කන්තාය රත්තියා නික්ඛන්තෙ මජ්ඣිමෙ යාමෙ උට්ඨායාසනා එකංසං උත්තරාසඞ්ගං කරිත්වා යෙන භගවා තෙනඤ්ජලිං පණාමෙත්වා භගවන්තං එතදවොච:: “අභික්කන්තා භන්තෙ රත්ති නික්ඛන්තො මජ්ඣිමො යාමො චිරනිසින්නො භික්ඛුසඞ්ඝො උද්දිසතු භන්තෙ භගවා භික්ඛූනං පාතිමොක්ඛන්ති”. දුතියම්පි ඛො භගවා තුණ්හී අහොසි."
                    },
                    {
                        "type": "paragraph",
                        "text": "තතියම්පි ඛො ආයස්මා ආනන්දො අභික්කන්තාය රත්තියා නික්ඛන්තෙ පච්ඡිමෙ යාමෙ උද්ධස්තෙ අරුණෙ නන්දිමුඛියා රත්තියා උට්ඨායාසනා එකංසං උත්තරාසඞ්ගං කරිත්වා යෙන භගවා තෙනඤ්ජලිං පණාමෙත්වා භගවන්තං එතදවොච: “අභික්කන්තා භන්තෙ රත්ති. නික්ඛන්තො පච්ඡිමො යාමො උද්ධස්තං අරුණං, නන්දිමුඛි රත්ති, චිරනිසින්නො භික්ඛුසඞ්ඝො. උද්දිසතු භන්තෙ භගවා භික්ඛූනං පාතිමොක්ඛන්ති”."
                    },
                    {
                        "type": "paragraph",
                        "text": "“අපරිසුද්ධා ආනන්ද පරිසා”ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 426,
            "pali": {
                "entries": [
                    {
                        "type": "paragraph",
                        "text": "2. අථ ඛො ආයස්මතො මහාමොග්ගල්ලානස්ස එතදහොසි: “කං නු ඛො භගවා පුග්ගලං සන්ධාය එවමාහ: අපරිසුද්ධා ආනන්ද පරිසා”’ති. අථ ඛො ආයස්මා මහාමොග්ගල්ලානො සබ්බාවන්තං භික්ඛුසඞ්ඝං චෙතසා චෙතො පරිච්ච මනසාකාසි. අද්දසා ඛො ආයස්මා මහාමොග්ගල්ලානො තං පුග්ගලං දුස්සීලං පාපධම්මං අසුචිසංකස්සරසමාචාරං පටිච්ඡන්නකම්මන්තං අස්සමණං සමණපටිඤ්ඤං අබ්රහ්මචාරිං බ්රහ්මචාරිපටිඤ්ඤං අන්තොපූතිං අවස්සුතං කසම්බුජාතං මජ්ඣෙ භික්ඛුසඞ්ඝස්ස නිසින්නං."
                    },
                    {
                        "type": "paragraph",
                        "text": "දිස්වාන යෙන සො පුග්ගලො තෙනුපසඞ්කමි. උපසඞ්කමිත්වා තං පුග්ගලං එතදවොච: “උට්ඨෙහි ආවුසො දිට්ඨොසි භගවතා. නත්ථි තෙ භික්ඛූහි සද්ධිං සංවාසො”ති. එවං වුත්තෙ සො පුග්ගලො තුණ්හී අහොසි."
                    },
                    {
                        "type": "paragraph",
                        "text": "දුතියම්පි ඛො ආයස්මා මහාමොග්ගල්ලානො තං පුග්ගලං එතදවොච: “උට්ඨෙහි ආවුසො, දිට්ඨොසි. භගවතා. නත්ථි තෙ භික්ඛූහි සද්ධිං සංවාසො”ති. දුතියම්පි ඛො සො පුග්ගලො තුණ්හී අහොසි."
                    },
                    {
                        "type": "paragraph",
                        "text": "තතියම්පි ඛො ආයස්මා මහාමොග්ගල්ලානො තං පුග්ගලං එතදවොච: “උට්ඨෙහි ආවුසො, දිට්ඨොසි භගවතා. නත්ථි තෙ භික්ඛූහි සද්ධිං සංවාසො”ති. තතියම්පි ඛො සො පුග්ගලො තුණ්හී අහොසි."
                    },
                    {
                        "type": "paragraph",
                        "text": "අථ ඛො ආයස්මා මහාමොග්ගල්ලානො තං පුග්ගලං බාහායං ගහෙත්වා බහිද්වාරකොට්ඨකා නික්ඛාමෙත්වා සූචිඝටිකං දත්වා යෙන භගවා තෙනුපසඞ්කමි. උපසඞ්කමිත්වා භගවන්තං එතදවොච: “නික්ඛාමිතො සො භන්තෙ පුග්ගලො මයා. පරිසුද්ධා පරිසා. උද්දිසතු භන්තෙ භගවා භික්ඛූනං පාතිමොක්ඛන්ති”."
                    },
                    {
                        "type": "paragraph",
                        "text": "“අච්ඡරියං මොග්ගල්ලාන, අබ්භුතං මොග්ගල්ලාන, යාව බාහාගහණාපි නාම සො මොඝපුරිසො ආගමෙස්සතී”ති."
                    },
                    {
                        "type": "heading",
                        "text": "මහාසමුද්දෙ අට්ඨ අච්ඡරියා",
                        "level": 1
                    },
                    {
                        "type": "paragraph",
                        "text": "3. අථ ඛො භගවා භික්ඛූ ආමන්තෙසි: අට්ඨිමෙ භික්ඛවෙ මහාසමුද්දෙ අච්ඡරියා අබ්භුතා ධම්මා යෙ දිස්වා දිස්වා අසුරා මහාසමුද්දෙ අභිරමන්ති. කතමෙ අට්ඨ?"
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 428,
            "pali": {
                "entries": [
                    {
                        "type": "paragraph",
                        "text": "මහාසමුද්දො භික්ඛවෙ අනුපුබ්බනින්නො අනුපුබ්බපොණො අනුපුබ්බපබ්භාරො න ආයතකෙනෙව පපාතො. යම්පි භික්ඛවෙ මහාසමුද්දො අනුපුබ්බනින්නො අනුපුබ්බපොණො අනුපුබ්බපබ්භාරො න ආයතකෙනෙව පපාතො අයං භික්ඛවෙ මහාසමුද්දෙ පඨමො අච්ඡරියො අබ්භුතො ධම්මො යං දිස්වා දිස්වා අසුරා මහාසමුද්දෙ අභිරමන්ති."
                    },
                    {
                        "type": "paragraph",
                        "text": "පුන ච පරං භික්ඛවෙ මහාසමුද්දො ඨිතධම්මො වෙලං නාතිවත්තති. යම්පි භික්ඛවෙ මහාසමුද්දො ඨිතධම්මො වෙලං නාතිවත්තති, අයං භික්ඛවෙ මහාසමුද්දෙ දුතියො අච්ඡරියො අබ්භුතො ධම්මො යං දිස්වා දිස්වා අසුරා මහාසමුද්දෙ අභිරමන්ති."
                    },
                    {
                        "type": "paragraph",
                        "text": "පුන ච පරං භික්ඛවෙ මහාසමුද්දො න මතෙන කුණපෙන සංවසති. යං හොති මහාසමුද්දෙ මතං කුණපං තං ඛිප්පඤ්ඤෙව තීරං වාහෙති. ථලං වා උස්සාදෙති. යම්පි භික්ඛවෙ මහාසමුද්දො න මතෙන කුණපෙන සංවසති. යං හොති මහාසමුද්දෙ මතං කුණපං තං ඛිප්පඤ්ඤෙව තීරං වාහෙති. ථලං වා උස්සාදෙති. අයං භික්ඛවෙ මහාසමුද්දෙ තතියො අච්ඡරියො අබ්භුතො ධම්මො."
                    },
                    {
                        "type": "paragraph",
                        "text": "පුන ච පරං භික්ඛවෙ යා කාචි මහානදියො සෙය්යථිදං: ගඞ්ගා යමුනා අචිරවතී සරභූ මහී තා මහාසමුද්දං පත්තා ජහන්ති පුරිමානි නාමගොත්තානි, මහාසමුද්දොත්වෙව සඞ්ඛං ගච්ඡන්ති. යම්පි භික්ඛවෙ යා කාචි මහානදියො ගඞ්ගා -පෙ- මහාසමුද්දොත්වෙව සඞ්ඛං ගච්ඡන්ති අයං භික්ඛවෙ මහාසමුද්දෙ චතුත්ථො අච්ඡරියො අබ්භුතො ධම්මො -පෙ-"
                    },
                    {
                        "type": "paragraph",
                        "text": "පුන ච පරං භික්ඛවෙ යා ච ලොකෙ සවන්තියො මහාසමුද්දං අප්පෙන්ති යා ච අන්තලික්ඛා ධාරා පපතන්ති, න තෙන මහාසමුද්දස්ස ඌනත්තං වා පූරත්තං වා පඤ්ඤායති. යම්පි භික්ඛවෙ යා ච ලොකෙ සවන්තියො මහාසමුද්දං අප්පෙන්ති යා ච අන්තලික්ඛා ධාරා පපතන්ති න තෙන මහාසමුද්දස්ස ඌනත්තං වා පූරත්තං වා පඤ්ඤායති. අයං භික්ඛවෙ මහාසමුද්දෙ පඤ්චමො අච්ඡරියො අබ්භුතො ධම්මො -පෙ-"
                    },
                    {
                        "type": "paragraph",
                        "text": "පුන ච පරං භික්ඛවෙ මහාසමුද්දො එකරසො ලොණරසො. යම්පි භික්ඛවෙ මහාසමුද්දො එකරසො ලොණරසො. අයං භික්ඛවෙ මහාසමුද්දෙ ඡට්ඨො අච්ඡරියො අබ්භුතො ධම්මො -පෙ-"
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 430,
            "pali": {
                "entries": [
                    {
                        "type": "paragraph",
                        "text": "පුන ච පරං භික්ඛවෙ මහාසමුද්දො බහුරතනො අනෙකරතනො. තත්රිමානි රතනානි, සෙය්යථිදං: මුත්තා මණි වෙළුරියො සඞ්ඛො සිලා පවාළං රජතං ජාතරූපං ලොහිතංකො මසාරගල්ලං. යම්පි භික්ඛවෙ මහාසමුද්දො බහුරතනො අනෙකරතනො: තත්රිමානි රතනානි -පෙ- අයං භික්ඛවෙ මහාසමුද්දෙ සත්තමො අච්ඡරියො අබ්භුතො ධම්මො -පෙ-"
                    },
                    {
                        "type": "paragraph",
                        "text": "පුන ච පරං භික්ඛවෙ මහාසමුද්දො මහතං භූතානං ආවාසො. තත්රිමෙ භූතා: තිමි තිමිඞ්ගලො තිමිරපිඞ්ගලො අසුරා නාගා ගන්ධබ්බා. සන්ති මහාසමුද්දෙ යොජනසතිකාපි අත්තභාවා ද්වියොජනසතිකාපි අත්තභාවා තියොජනසතිකාපි අත්තභාවා චතුයොජනසතිකාපි අත්තභාවා පඤ්චයොජනසතිකාපි අත්තභාවා. යම්පි භික්ඛවෙ මහාසමුද්දො මහතං භූතානං ආවාසො, තත්රිමෙ භූතා: තිමි -පෙ- සන්ති මහාසමුද්දෙ යොජනසතිකාපි අත්තභාවා -පෙ- පඤ්චයොජනසතිකාපි අත්තභාවා අයං භික්ඛවෙ මහාසමුද්දෙ අට්ඨමො අච්ඡරියො අබ්භුතො ධම්මො යං දිස්වා දිස්වා අසුරා මහාසමුද්දෙ අභිරමන්ති. ඉමෙ ඛො භික්ඛවෙ මහාසමුද්දෙ අට්ඨ අච්ඡරියා අබ්භුතා ධම්මා යෙ දිස්වා දිස්වා අසුරා මහාසමුද්දෙ අභිරමන්ති."
                    },
                    {
                        "type": "paragraph",
                        "text": "4. එවමෙව ඛො භික්ඛවෙ ඉමස්මිං ධම්මවිනයෙ අට්ඨ අච්ඡරියා අබ්භුතා ධම්මා යෙ දිස්වා දිස්වා භික්ඛූ ඉමස්මිං ධම්මවිනයෙ අභිරමන්ති. කතමෙ අට්ඨ?"
                    },
                    {
                        "type": "paragraph",
                        "text": "සෙය්යථාපි භික්ඛවෙ මහාසමුද්දො අනුපුබ්බනින්නො අනුපුබ්බපොණො අනුපුබ්බපබ්භාරො න ආයතකෙනෙව පපාතො. එවමෙව ඛො භික්ඛවෙ ඉමස්මිං ධම්මවිනයෙ අනුපුබ්බසික්ඛා අනුපුබ්බකිරියා අනුපුබ්බපටිපදා න ආයතකෙනෙව අඤ්ඤාපටිවෙධො. යම්පි භික්ඛවෙ ඉමස්මිං ධම්මවිනයෙ අනුපුබ්බසික්ඛා අනුපුබ්බකිරියා අනුපුබ්බපටිපදා න ආයතකෙනෙව අඤ්ඤාපටිවෙධො අයං භික්ඛවෙ ඉමස්මිං ධම්මවිනයෙ පඨමො අච්ඡරියො අබ්භුතො ධම්මො යං දිස්වා දිස්වා භික්ඛූ ඉමස්මිං ධම්මවිනයෙ අභිරමන්ති."
                    },
                    {
                        "type": "paragraph",
                        "text": "සෙය්යථාපි භික්ඛවෙ මහාසමුද්දො ඨිතධම්මො වෙලං නාතිවත්තති, එවමෙව ඛො භික්ඛවෙ යං මයා සාවකානං සික්ඛාපදං පඤ්ඤත්තං තං මම සාවකා ජීවිතහෙතූපි නාතික්කමන්ති. යම්පි භික්ඛවෙ මයා මම සාවකානං සික්ඛාපදං පඤ්ඤත්තං තං මම සාවකා ජීවිතහෙතුපි නාතික්කමන්ති. අයං භික්ඛවෙ ඉමස්මිං ධම්මවිනයෙ දුතියො අච්ඡරියො අබ්භුතො ධම්මො -පෙ-."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 432,
            "pali": {
                "entries": [
                    {
                        "type": "paragraph",
                        "text": "සෙය්යථාපි භික්ඛවෙ මහාසමුද්දො න මතෙන කුණපෙන සංවසති, යං හොති මහාසමුද්දෙ මතං කුණපං තං ඛිප්පඤ්ඤෙව තීරං වාහෙති, ථලං උස්සාදෙති. එවමෙව ඛො භික්ඛවෙ යො සො පුග්ගලො දුස්සීලො පාපධම්මො අසුචි සඞ්කස්සරසමාචාරො පටිච්ඡන්නකම්මන්තො අස්සමණො සමණපටිඤ්ඤො අබ්රහ්මචාරී බ්රහ්මචාරිපටිඤ්ඤො අන්තොපූති අවස්සුතො කසම්බුජාතො, න තෙන සඞ්ඝො සංවසති ඛිප්පඤ්ඤෙව තං සන්නිපතිත්වා උක්ඛිපති. කිඤ්චාපි ඛො සො හොති මජ්ඣෙ භික්ඛුසඞ්ඝස්ස නිසින්නො. අථ ඛො සො ආරකාව සඞ්ඝම්හා, සඞ්ඝො ච තෙන. යම්පි භික්ඛවෙ යො සො පුග්ගලො දුස්සීලො පාපධම්මො -පෙ- න තෙන සඞ්ඝො සංවසති ඛිප්පඤ්ඤෙව තං සන්නිපතිත්වා උක්ඛිපති. කිඤ්චාපි ඛො සො හොති මජ්ඣෙ භික්ඛුසඞ්ඝස්ස නිසින්නො. අථ ඛො සො ආරකාව සඞ්ඝම්හා, සඞ්ඝො ච තෙන. යම්පි භික්ඛවෙ යො සො පුග්ගලො දුස්සීලො පාපධම්මො -පෙ- න තෙන සඞ්ඝො සංවසති ඛිප්පඤ්ඤෙව නං සන්නිපතිත්වා උක්ඛිපති, කිඤ්චාපි සො හොති මජ්ඣෙ භික්ඛුසඞ්ඝස්ස නිසින්නො, අථ ඛො සො ආරකාව සඞ්ඝම්හා, සඞ්ඝො ච තෙන. අයං භික්ඛවෙ ඉමස්මිං ධම්මවිනයෙ තතියො අච්ඡරියො අබ්භුතො ධම්මො යං -පෙ-."
                    },
                    {
                        "type": "paragraph",
                        "text": "සෙය්යථාපි භික්ඛවෙ යා කාචි මහානදියො, සෙය්යථිදං: ගඞ්ගා යමුනා අචිරවතී සරභූ මහී, තා මහාසමුද්දං පත්තා ජහන්ති පුරිමානි නාමගොත්තානි මහාසමුද්දොත්වෙව සඞ්ඛං ගච්ඡන්ති. එවමෙව ඛො භික්ඛවෙ චත්තාරොමෙ වණ්ණා ඛත්තියා බ්රාහ්මණා වෙස්සා සුද්දා, තෙ තථාගතප්පවෙදිතෙ ධම්මවිනයෙ අගාරස්මා අනගාරියං පබ්බජිත්වා ජහන්ති පුරිමානි නාමගොත්තානි, සමණා සක්යපුත්තියාත්වෙව සඞ්ඛං ගච්ඡන්ති. යම්පි භික්ඛවෙ චත්තාරොමෙ වණ්ණා ඛත්තියා -පෙ- සමණා සක්යපුත්තියාත්වෙව සඞ්ඛං ගච්ඡන්ති. අයං භික්ඛවෙ ඉමස්මිං ධම්මවිනයෙ චතුත්ථො අච්ඡරියො අබ්භුතො ධම්මො යං -පෙ-."
                    },
                    {
                        "type": "paragraph",
                        "text": "සෙය්යථාපි භික්ඛවෙ යා ච ලොකෙ සවන්තියො මහාසමුද්දං අප්පෙන්ති, යා ච අන්තලික්ඛා ධාරා පපතන්ති, න තෙන මහාසමුද්දස්ස ඌනත්තං වා පූරත්තං වා පඤ්ඤායති. එවමෙව ඛො භික්ඛවෙ බහූ චෙපි භික්ඛූ අනුපාදිසෙසාය නිබ්බානධාතුයා පරිනිබ්බායන්ති, න තෙන නිබ්බානධාතුයා ඌනත්තං වා පූරත්තං වා පඤ්ඤායති. යම්පි භික්ඛවෙ බහූ චෙපි භික්ඛූ අනුපාදිසෙසාය නිබ්බානධාතුයා පරිනිබ්බායන්ති න තෙන නිබ්බානධාතුයා ඌනත්තං වා පූරත්තං වා පඤ්ඤායති. අයං භික්ඛවෙ ඉමස්මිං ධම්මවිනයෙ පඤ්චමො අච්ඡරියො අබ්භුතො ධම්මො යං -පෙ-."
                    },
                    {
                        "type": "paragraph",
                        "text": "සෙය්යථාපි භික්ඛවෙ මහාසමුද්දො එකරසො ලොණරසො, එවමෙව ඛො භික්ඛවෙ අයං ධම්මවිනයො එකරසො විමුත්තිරසො. යම්පි භික්ඛවෙ අයං ධම්මවිනයො එකරසො විමුත්තිරසො. අයං භික්ඛවෙ ඉමස්මිං ධම්මවිනයෙ ඡට්ඨො අච්ඡරියො අබ්භුතො ධම්මො යං -පෙ-."
                    },
                    {
                        "type": "paragraph",
                        "text": "සෙය්යථාපි භික්ඛවෙ මහාසමුද්දො බහුරතනො අනෙකරතනො, තත්රිමානි රතනානි, සෙය්යථිදං: මුත්තා මණි වෙළුරියො සඞ්ඛො සිලා පවාළං රජතං ජාතරූපං ලොහිතකො මසාරගල්ලං, එවමෙවඛො භික්ඛවෙ අයං ධම්මවිනයො බහුරතනො අනෙකරතනො. තත්රිමානි රතනානි, සෙය්යථිදං: චත්තාරො සතිපට්ඨානා චත්තාරො සම්මප්පධානා චත්තාරො ඉද්ධිපාදා පඤ්චින්ද්රියානි පඤ්ච බලානි සත්ත බොජ්ඣඞ්ගා අරියො අට්ඨඞ්ගිකො මග්ගො. යම්පි භික්ඛවෙ අයං ධම්මවිනයො බහුරතනො අනෙකරතනො තත්රිමානි රතනානි සෙය්යථිදං: චත්තාරො සතිපට්ඨානා -පෙ- අයං භික්ඛවෙ ඉමස්මිං ධම්මවිනයෙ සත්තමො අච්ඡරියො අබ්භුතො ධම්මො යං -පෙ-."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 434,
            "pali": {
                "entries": [
                    {
                        "type": "paragraph",
                        "text": "සෙය්යථාපි භික්ඛවෙ මහාසමුද්දො මහතං භූතානං ආවාසො. තත්රිමෙ භූතා: තිමි තිමිඞ්ගලො තිමිරපිඞ්ගලො අසුරා නාගා ගන්ධබ්බා. සන්ති මහාසමුද්දෙ යොජනසතිකාපි අත්තභාවා ද්වියොජනසතිකාපි අත්තභාවා තියොජනසතිකාපි අත්තභාවා චතුයොජනසතිකාපි අත්තභාවා පඤ්චයොජනසතිකාපි අත්තභාවා. එවමෙව ඛො භික්ඛවෙ අයං ධම්මවිනයො මහතං භූතානං ආවාසො. තත්රිමෙ භූතා: සොතාපන්නො සොතාපත්තිඵලසච්ඡිකිරියාය පටිපන්නො සකදාගාමී සකදාගාමිඵලසච්ඡිකිරියාය පටිපන්නො, අනාගාමී අනාගාමිඵලසච්ඡිකිරියාය පටිපන්නො අරහා අරහත්තඵලසච්ඡිකිරියාය පටිපන්නො. යම්පි භික්ඛවෙ අයං ධම්මවිනයො මහතං භූතානං ආවාසො. තත්රිමෙ භූතා: සොතාපන්නො -පෙ- අයං භික්ඛවෙ ඉමස්මිං ධම්මවිනයෙ අට්ඨමො අච්ඡරියො අබ්භුතො ධම්මො යං දිස්වා දිස්වා භික්ඛූ ඉමස්මිං ධම්මවිනයෙ අභිරමන්ති. ඉමෙ ඛො භික්ඛවෙ ඉමස්මිං ධම්මවිනයෙ අට්ඨ අච්ඡරියා අබ්භුතා ධම්මා යෙ දිස්වා දිස්වා භික්ඛූ ඉමස්මිං ධම්මවිනයෙ අභිරමන්තීති."
                    },
                    {
                        "type": "paragraph",
                        "text": "අථ ඛො භගවා එතමත්ථං විදිත්වා තායං වෙලායං ඉමං උදානං උදානෙසි:"
                    },
                    {
                        "type": "gatha",
                        "text": "සුඡන්නමතිවස්සති විවටං නාතිවස්සති;\nතස්මා ඡන්නං විවරෙථ එවං තං නාතිවස්සතී’ති.",
                        "level": 2
                    },
                    {
                        "type": "paragraph",
                        "text": "5. අථ ඛො භගවා භික්ඛූ ආමන්තෙසි: න දානාහං භික්ඛවෙ ඉතො පරං උපොසථං කරිස්සාමි පාතිමොක්ඛං උද්දිසිස්සාමි. තුම්හෙ’ව දානි භික්ඛවෙ ඉතො පරං උපොසථං කරෙය්යාථ පාතිමොක්ඛං උද්දිසෙය්යාථ. අට්ඨානමෙතං භික්ඛවෙ අනවකාසො යං තථාගතො අපරිසුද්ධාය පරිසාය උපොසථං කරෙය්ය පාතිමොක්ඛං උද්දිසෙය්ය. න ච භික්ඛවෙ සාපත්තිකෙන පාතිමොක්ඛං සොතබ්බං. යො සුණෙය්ය ආපත්ති දුක්කටස්ස. අනුජානාමි භික්ඛවෙ යො සාපත්තිකො පාතිමොක්ඛං සුණාති තස්ස පාතිමොක්ඛං ඨපෙතුං."
                    },
                    {
                        "type": "paragraph",
                        "text": "එවඤ්ච පන භික්ඛවෙ ඨපෙතබ්බං තදහුපොසථෙ චාතුද්දසෙ වා පණ්ණරසෙ වා තස්මිං පුග්ගලෙ සම්මුඛීභූතෙ සඞ්ඝමජ්ඣෙ උදාහරිතබ්බං: සුණාතු මෙ භන්තෙ සඞ්ඝො. ඉත්ථන්නාමො පුග්ගලො සාපත්තිකො තස්ස පාතිමොක්ඛං ඨපෙමි. න තස්මිං සම්මුඛීභූතෙ පාතිමොක්ඛං උද්දිසිතබ්බන්ති ඨපිතං හොති පාතිමොක්ඛන්ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 436,
            "pali": {
                "entries": [
                    {
                        "type": "paragraph",
                        "text": "තෙන ඛො පන සමයෙන ඡබ්බග්ගියා භික්ඛූ ‘නාම්හෙ කොචි ජානාතී’ති සාපත්තිකාව පාතිමොක්ඛං සුණන්ති, ථෙරා භික්ඛූ පරචිත්තවිදුනො භික්ඛූනං ආරොචෙන්ති: “ඉත්ථන්නාමො ච ඉත්ථන්නාමො ච ආවුසො ඡබ්බග්ගියා භික්ඛූ නාම්හෙ කොචි ජානාතීති සාපත්තිකාව පාතිමොක්ඛං සුණන්තී”ති. අස්සොසුං ඛො ඡබ්බග්ගියා භික්ඛූ ‘ථෙරා කිර භික්ඛූ පරචිත්තවිදුනො අම්හෙ භික්ඛූනං ආරොචෙන්ති ඉත්ථන්නාමො ච ඉත්ථන්නාමො ච ආවුසො ඡබ්බග්ගියා භික්ඛූ නාම්හෙ කොචි ජානාතීති සාපත්තිකාව පාතිමොක්ඛං සුණන්තී’ති. තෙ ‘පුරම්හාකං පෙසලා භික්ඛූ පාතිමොක්ඛං ඨපෙන්තී’ති පටිගච්චෙව සුද්ධානං භික්ඛූනං අනාපත්තිකානං අවත්ථුස්මිං අකාරණෙ පාතිමොක්ඛං ඨපෙන්ති."
                    },
                    {
                        "type": "paragraph",
                        "text": "යෙ තෙ භික්ඛූ අප්පිච්ඡා සන්තුට්ඨා ලජ්ජිනො කුක්කුච්චකා සික්ඛාකාමා තෙ උජ්ඣායන්ති ඛීයන්ති විපාචෙන්ති: ‘කථං හි නාම ඡබ්බග්ගියා භික්ඛූ සුද්ධානං භික්ඛූනං අනාපත්තිකානං අවත්ථුස්මිං අකාරණෙ පාතිමොක්ඛං ඨපෙස්සන්තී’ති. අථ ඛො තෙ භික්ඛූ භගවතො එතමත්ථං ආරොචෙසුං:"
                    },
                    {
                        "type": "paragraph",
                        "text": "‘සච්චං කිර භික්ඛවෙ ඡබ්බග්ගියා භික්ඛූ සුද්ධානං භික්ඛූනං අනාපත්තිකානං අවත්ථුස්මිං අකාරණෙ පාතිමොක්ඛං ඨපෙන්තී’ති. ‘සච්චං භගවා’. -පෙ-"
                    },
                    {
                        "type": "paragraph",
                        "text": "විගරහිත්වා ධම්මිං කථං කත්වා භික්ඛූ ආමන්තෙසි: “න භික්ඛවෙ සුද්ධානං භික්ඛූනං අනාපත්තිකානං අවත්ථුස්මිං අකාරණෙ පාතිමොක්ඛං ඨපෙතබ්බං. යො ඨපෙය්ය, ආපත්ති දුක්කටස්ස”."
                    },
                    {
                        "type": "paragraph",
                        "text": "6. එකං භික්ඛවෙ අධම්මිකං පාතිමොක්ඛට්ඨපනං එකං ධම්මිකං."
                    },
                    {
                        "type": "paragraph",
                        "text": "ද්වෙ අධම්මිකානි පාතිමොක්ඛට්ඨපනානි ද්වෙ ධම්මිකානි."
                    },
                    {
                        "type": "paragraph",
                        "text": "තීණි අධම්මිකානි පාතිමොක්ඛට්ඨපනානි තීණි ධම්මිකානි."
                    },
                    {
                        "type": "paragraph",
                        "text": "චත්තාරි අධම්මිකානි පාතිමොක්ඛට්ඨපනානි චත්තාරි ධම්මිකානි."
                    },
                    {
                        "type": "paragraph",
                        "text": "පඤ්ච අධම්මිකානි පාතිමොක්ඛට්ඨපනානි පඤ්ච ධම්මිකානි."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 438,
            "pali": {
                "entries": [
                    {
                        "type": "paragraph",
                        "text": "ඡ අධම්මිකානි පාතිමොක්ඛට්ඨපනානි ඡ ධම්මිකානි."
                    },
                    {
                        "type": "paragraph",
                        "text": "සත්ත අධම්මිකානි පාතිමොක්ඛට්ඨපනානි සත්ත ධම්මිකානි."
                    },
                    {
                        "type": "paragraph",
                        "text": "අට්ඨ අධම්මිකානි පාතිමොක්ඛට්ඨපනානි අට්ඨ ධම්මිකානි."
                    },
                    {
                        "type": "paragraph",
                        "text": "නව අධම්මිකානි පාතිමොක්ඛට්ඨපනානි නව ධම්මිකානි."
                    },
                    {
                        "type": "paragraph",
                        "text": "දස අධම්මිකානි පාතිමොක්ඛට්ඨපනානි දස ධම්මිකානි."
                    },
                    {
                        "type": "paragraph",
                        "text": "7. කතමං එකං අධම්මිකං පාතිමොක්ඛට්ඨපනං: අමූලිකාය සීලවිපත්තියා පාතිමොක්ඛං ඨපෙති. ඉදං එකං අධම්මිකං පාතිමොක්ඛට්ඨපනං. කතමං එකං ධම්මිකං පාතිමොක්ඛට්ඨපනං: සමූලිකාය සීලවිපත්තියා පාතිමොක්ඛං ඨපෙති, ඉදං එකං ධම්මිකං පාතිමොක්ඛට්ඨපනං."
                    },
                    {
                        "type": "paragraph",
                        "text": "කතමානි ද්වෙ අධම්මිකානි පාතිමොක්ඛට්ඨපනානි: අමූලිකාය සීලවිපත්තියා පාතිමොක්ඛං ඨපෙති. අමූලිකාය ආචාරවිපත්තියා පාතිමොක්ඛං ඨපෙති. ඉමානි ද්වෙ අධම්මිකානි පාතිමොක්ඛට්ඨපනානි. කතමානි ද්වෙ ධම්මිකානි පාතිමොක්ඛට්ඨපනානි: සමූලිකාය සීලවිපත්තියා පාතිමොක්ඛං ඨපෙති සමූලිකාය ආචාරවිපත්තියා පාතිමොක්ඛං ඨපෙති. ඉමානි ද්වෙ ධම්මිකානි පාතිමොක්ඛට්ඨපනානි."
                    },
                    {
                        "type": "paragraph",
                        "text": "කතමානි තීණි අධම්මිකානි පාතිමොක්ඛට්ඨපනානි: අමූලිකාය සීලවිපත්තියා පාතිමොක්ඛං ඨපෙති. අමූලිකාය ආචාරවිපත්තියා -පෙ- අමූලිකාය දිට්ඨිවිපත්තියා පාතිමොක්ඛං ඨපෙති, ඉමානි තීණි අධම්මිකානි පාතිමොක්ඛට්ඨපනානි. කතමානි තීණි ධම්මිකානි පාතිමොක්ඛට්ඨපනානි: සමූලිකාය සීලවිපත්තියා පාතිමොක්ඛං ඨපෙති. සමූලිකාය ආචාරවිපත්තියා -පෙ- සමූලිකාය දිට්ඨිවිපත්තියා පාතිමොක්ඛං ඨපෙති. ඉමානි තීණි ධම්මිකානි පාතිමොක්ඛට්ඨපනානි."
                    },
                    {
                        "type": "paragraph",
                        "text": "කතමානි චත්තාරි අධම්මිකානි පාතිමොක්ඛට්ඨපනානි: අමූලිකාය සීලවිපත්තියා පාතිමොක්ඛං ඨපෙති. අමූලිකාය ආචාරවිපත්තියා -පෙ- අමූලිකාය දිට්ඨිවිපත්තියා පාතිමොක්ඛං ඨපෙති. අමූලිකාය ආජීවවිපත්තියා පාතිමොක්ඛං ඨපෙති. ඉමානි චත්තාරි අධම්මිකානි පාතිමොක්ඛට්ඨපනානි. කතමානි චත්තාරි ධම්මිකානි පාතිමොක්ඛට්ඨපනානි: සමූලිකාය සීලවිපත්තියා -පෙ- සමූලිකාය ආචාරවිපත්තියා -පෙ- සමූලිකාය දිට්ඨිවිපත්තියා -පෙ- සමූලිකාය ආජීවවිපත්තියා පාතිමොක්ඛං ඨපෙති. ඉමානි චත්තාරි ධම්මිකානි පාතිමොක්ඛට්ඨපනානි."
                    },
                    {
                        "type": "paragraph",
                        "text": "කතමානි පඤ්ච අධම්මිකානි පාතිමොක්ඛට්ඨපනානි: අමූලිකෙන පාරාජිකෙන පාතිමොක්ඛං ඨපෙති, අමූලිකෙන සඞ්ඝාදිසෙසෙන -පෙ- අමූලිකෙන පාචිත්තියෙන -පෙ- අමූලිකෙන පාටිදෙසනීයෙන -පෙ- අමූලිකෙන දුක්කටෙන පාතිමොක්ඛං ඨපෙති. ඉමානි පඤ්ච අධම්මිකානි පාතිමොක්ඛට්ඨපනානි. කතමානි පඤ්ච ධම්මිකානි පාතිමොක්ඛට්ඨපනානි: සමූලිකෙන පාරාජිකෙන -පෙ- සමූලිකෙන සඞ්ඝාදිසෙසෙන -පෙ-සමූලිකෙන පාචිත්තියෙන -පෙ- සමූලිකෙන පාටිදෙසනීයෙන -පෙ- සමූලිකෙන දුක්කටෙන පාතිමොක්ඛං ඨපෙති, ඉමානි පඤ්ච ධම්මිකානි පාතිමොක්ඛට්ඨපනානි."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 440,
            "pali": {
                "entries": [
                    {
                        "type": "paragraph",
                        "text": "කතමානි ඡ අධම්මිකානි පාතිමොක්ඛට්ඨපනානි: අමූලිකාය සීලවිපත්තියා පාතිමොක්ඛං ඨපෙති අකතාය, අමූලිකාය සීලවිපත්තියා -පෙ- කතාය, අමූලිකාය ආචාරවිපත්තියා -පෙ- අකතාය, අමූලිකාය ආචාරවිපත්තියා -පෙ- කතාය, අමූලිකාය දිට්ඨිවිපත්තියා -පෙ- අකතාය, අමූලිකාය දිට්ඨිවිපත්තියා පාතිමොක්ඛං ඨපෙති කතාය, ඉමානි ඡ අධම්මිකානි පාතිමොක්ඛට්ඨපනානි. කතමානි ඡ ධම්මිකානි පාතිමොක්ඛට්ඨපනානි: සමූලිකාය සීලවිපත්තියා -පෙ- කතාය, සමූලිකාය ආචාරවිපත්තියා -පෙ- අකතාය, සමූලිකාය ආචාරවිපත්තියා -පෙ- කතාය, සමූලිකාය දිට්ඨිවිපත්තියා -පෙ- අකතාය, සමූලිකාය දිට්ඨිවිපත්තියා පාතිමොක්ඛං ඨපෙති කතාය, ඉමානි ඡ ධම්මිකානි පාතිමොක්ඛට්ඨපනානි."
                    },
                    {
                        "type": "paragraph",
                        "text": "කතමානි සත්ත අධම්මිකානි පාතිමොක්ඛට්ඨපනානි: අමූලිකෙන පාරාජිකෙන පාතිමොක්ඛං ඨපෙති, අමූලිකෙන සඞ්ඝාදිසෙසෙන -පෙ- අමූලිකෙන ථුල්ලච්චයෙන -පෙ- අමූලිකෙන පාචිත්තියෙන -පෙ- අමූලිකෙන පාටිදෙසනීයෙන -පෙ- අමූලිකෙන දුක්කටෙන -පෙ- අමූලිකෙන දුබ්භාසිතෙන පාතිමොක්ඛං ඨපෙති, ඉමානි සත්ත අධම්මිකානි පාතිමොක්ඛට්ඨපනානි. කතමානි සත්ත ධම්මිකානි පාතිමොක්ඛට්ඨපනානි: සමූලිකෙන පාරාජිකෙන පාතිමොක්ඛං ඨපෙති, සමූලිකෙන සඞ්ඝාදිසෙසෙන -පෙ- සමූලිකෙන ථුල්ලච්චයෙන -පෙ- සමූලිකෙන පාචිත්තියෙන -පෙ- සමූලිකෙන පාටිදෙසනීයෙන -පෙ- සමූලිකෙන දුක්කටෙන -පෙ- සමූලිකෙන දුබ්භාසිතෙන පාතිමොක්ඛං ඨපෙති, ඉමානි සත්ත ධම්මිකානි පාතිමොක්ඛට්ඨපනානි."
                    },
                    {
                        "type": "paragraph",
                        "text": "කතමානි අට්ඨ අධම්මිකානි පාතිමොක්ඛට්ඨපනානි: අමූලිකාය සීලවිපත්තියා පාතිමොක්ඛං ඨපෙති අකතාය, අමූලිකාය සීලවිපත්තියා -පෙ- කතාය, අමූලිකාය ආචාරවිපත්තියා -පෙ- අකතාය, අමූලිකාය ආචාරවිපත්තියා -පෙ- කතාය, අමූලිකාය දිට්ඨිවිපත්තියා -පෙ- අකතාය, අමූලිකාය දිට්ඨිවිපත්තියා -පෙ- කතාය, අමූලිකාය ආජීවවිපත්තියා -පෙ- අකතාය, අමූලිකාය ආජීවවිපත්තියා -පෙ- කතාය. ඉමානි අට්ඨ අධම්මිකානි පාතිමොක්ඛට්ඨපනානි. කතමානි අට්ඨ ධම්මිකානි පාතිමොක්ඛට්ඨපනානි: සමූලිකාය සීලවිපත්තියා පාතිමොක්ඛං ඨපෙති අකතාය, සමූලිකාය සීලවිපත්තියා -පෙ- කතාය, සමූලිකාය ආචාරවිපත්තියා -පෙ- අකතාය, සමූලිකාය ආචාරවිපත්තියා -පෙ- කතාය, සමූලිකාය දිට්ඨිවිපත්තියා -පෙ- අකතාය, සමූලිකාය දිට්ඨිවිපත්තියා -පෙ- කතාය, සමූලිකාය ආජීවවිපත්තියා -පෙ- අකතාය, සමූලිකාය ආජීවවිපත්තියා පාතිමොක්ඛං ඨපෙති කතාය, ඉමානි අට්ඨ ධම්මිකානි පාතිමොක්ඛට්ඨපනානි."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 442,
            "pali": {
                "entries": [
                    {
                        "type": "paragraph",
                        "text": "කතමානි නව අධම්මිකානි පාතිමොක්ඛට්ඨපනානි: අමූලිකාය සීලවිපත්තියා පාතිමොක්ඛං ඨපෙති අකතාය, අමූලිකාය සීලවිපත්තියා -පෙ- කතාය, අමූලිකාය සීලවිපත්තියා -පෙ- කතාකතාය, අමූලිකාය ආචාරවිපත්තියා -පෙ- අකතාය, අමූලිකාය ආචාරවිපත්තියා -පෙ- කතාය, අමූලිකාය ආචාරවිපත්තියා -පෙ- කතාකතාය. අමූලිකාය දිට්ඨිවිපත්තියා -පෙ- අකතාය, අමූලිකාය දිට්ඨිවිපත්තියා -පෙ- කතාය, අමූලිකාය දිට්ඨිවිපත්තියා පාතිමොක්ඛං ඨපෙති කතාකතාය, ඉමානි නව අධම්මිකානි පාතිමොක්ඛට්ඨපනානි. කතමානි නව ධම්මිකානි පාතිමොක්ඛට්ඨපනානි: සමූලිකාය සීලවිපත්තියා පාතිමොක්ඛං ඨපෙති අකතාය, සමූලිකාය සීලවිපත්තියා -පෙ- කතාය, සමූලිකාය සීලවිපත්තියා -පෙ- කතාකතාය, සමූලිකාය ආචාරවිපත්තියා -පෙ- අකතාය, සමූලිකාය ආචාරවිපත්තියා -පෙ- කතාය, සමූලිකාය ආචාරවිපත්තියා -පෙ- කතාකතාය, සමූලිකාය දිට්ඨිවිපත්තියා -පෙ- අකතාය, සමූලිකාය දිට්ඨිවිපත්තියා -පෙ- කතාය, සමූලිකාය දිට්ඨිවිපත්තියා -පෙ-– කතාකතාය. ඉමානි නව ධම්මිකානි පාතිමොක්ඛට්ඨපනානි."
                    },
                    {
                        "type": "paragraph",
                        "text": "කතමානි දස අධම්මිකානි පාතිමොක්ඛට්ඨපනානි: න පාරාජිකො තස්සං පරිසායං නිසින්නො හොති, න පාරාජිකකථා විප්පකතා හොති; න සික්ඛං පච්චක්ඛාතකො තස්සං පරිසායං නිසින්නො හොති, න සික්ඛං පච්චක්ඛාතකථා විප්පකතා හොති, ධම්මිකං සාමග්ගිං උපෙති, න ධම්මිකං සාමග්ගිං පච්චාදියති, න ධම්මිකාය සාමග්ගියා පච්චාදානකථා විප්පකතා හොති, න සීලවිපත්තියා දිට්ඨසුතපරිසඞ්කිතො හොති, න ආචාරවිපත්තියා දිට්ඨසුතපරිසඞ්කිතො හොති, න දිට්ඨිවිපත්තියා දිට්ඨසුතපරිසඞ්කිතො හොති. ඉමානි දස අධම්මිකානි පාතිමොක්ඛට්ඨපනානි. කතමානි දස ධම්මිකානි පාතිමොක්ඛට්ඨපනානි? පාරාජිකො තස්සං පරිසායං නිසින්නො හොති, පාරාජිකකථා විප්පකතා හොති, සික්ඛං පච්චක්ඛාතකො තස්සං පරිසායං නිසින්නො හොති, සික්ඛං පච්චක්ඛාතකථා විප්පකතා හොති, ධම්මිකං සාමග්ගිං න උපෙති, ධම්මිකං සාමග්ගිං පච්චාදියති, ධම්මිකාය සාමග්ගියා පච්චාදානකථා විප්පකතා හොති, සීලවිපත්තියා දිට්ඨසුතපරිසඞ්කිතො හොති, ආචාරවිපත්තියා දිට්ඨසුතපරිසඞ්කිතො හොති, දිට්ඨිවිපත්තියා දිට්ඨසුතපරිසඞ්කිතො හොති. ඉමානි දස ධම්මිකානි පාතිමොක්ඛට්ඨපනානි."
                    },
                    {
                        "type": "paragraph",
                        "text": "8. කථං පාරාජිකො තස්සං පරිසායං නිසින්නො හොති: ඉධ භික්ඛවෙ යෙහි ආකාරෙහි යෙහි ලිඞ්ගෙහි යෙහි නිමිත්තෙහි පාරාජිකස්ස ධම්මස්ස අජ්ඣාපත්ති හොති, තෙහි ආකාරෙහි තෙහි ලිඞ්ගෙහි තෙහි නිමිත්තෙහි භික්ඛු භික්ඛුං පස්සති පාරාජිකං ධම්මං අජ්ඣාපජ්ජන්තං. න හෙව ඛො භික්ඛු භික්ඛුං පස්සති පාරාජිකං ධම්මං අජ්ඣාපජ්ජන්තං. අපි ච අඤ්ඤො භික්ඛු භික්ඛුස්ස ආරොචෙති ‘ඉත්ථන්නාමො ආවුසො භික්ඛු පාරාජිකං ධම්මං අජ්ඣාපන්නො’ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 444,
            "pali": {
                "entries": [
                    {
                        "type": "paragraph",
                        "text": "නහෙව ඛො භික්ඛු භික්ඛුං පස්සති පාරාජිකං ධම්මං අජ්ඣාපජ්ජන්තං. නාපි අඤ්ඤො භික්ඛු භික්ඛුස්ස ආරොචෙති ‘ඉත්ථන්නාමො ආවුසො භික්ඛු පාරාජිකං ධම්මං අජ්ඣාපන්නො’ති. අපි ච සො’ව භික්ඛු භික්ඛුස්ස ආරොචෙති ‘අහං ආවුසො පාරාජිකං ධම්මං අජ්ඣාපන්නො’ති."
                    },
                    {
                        "type": "paragraph",
                        "text": "ආකඞ්ඛමානො භික්ඛවෙ භික්ඛු තෙන දිට්ඨෙන තෙන සුතෙන තාය පරිසඞ්කාය තදහුපොසථෙ චාතුද්දසෙ වා පණ්ණරසෙ වා තස්මිං පුග්ගලෙ සම්මුඛීභූතෙ සඞ්ඝමජ්ඣෙ උදාහරෙය්ය:"
                    },
                    {
                        "type": "paragraph",
                        "text": "“සුණාතු මෙ භන්තෙ සඞ්ඝො. ඉත්ථන්නාමො පුග්ගලො පාරාජිකං ධම්මං අජ්ඣාපන්නො තස්ස පාතිමොක්ඛං ඨපෙමි. න තස්මිං සම්මුඛීභූතෙ පාතිමොක්ඛං උද්දිසිතබ්බන්ති”. ධම්මිකං පාතිමොක්ඛට්ඨපනං."
                    },
                    {
                        "type": "paragraph",
                        "text": "“භික්ඛුස්ස පාතිමොක්ඛෙ ඨපිතෙ පරිසා වුට්ඨාති දසන්නං අන්තරායානං අඤ්ඤතරෙන: රාජන්තරායෙන වා චොරන්තරායෙන වා අග්ග්යන්තරායෙන වා උදකන්තරායෙන වා මනුස්සන්තරායෙන වා අමනුස්සන්තරායෙන වා වාළන්තරායෙන වා සිරිංසපන්තරායෙන{1} වා ජීවිතන්තරායෙන වා බ්රහ්මචරියන්තරායෙන වා, ආකඞ්ඛමානො භික්ඛවෙ, භික්ඛු තස්මිං වා ආවාසෙ අඤ්ඤස්මිං වා ආවාසෙ තස්මිං පුග්ගලෙ සම්මුඛීභූතෙ සඞ්ඝමජ්ඣෙ උදාහරෙය්ය: –"
                    },
                    {
                        "type": "paragraph",
                        "text": "“සුණාතු මෙ භන්තෙ සඞ්ඝො. ඉත්ථන්නාමස්ස පුග්ගලස්ස පාරාජිකකථා විප්පකතා. තං වත්ථුං අවිනිච්ඡිතං. යදි සඞ්ඝස්ස පත්තකල්ලං සඞ්ඝො තං වත්ථුං විනිච්ඡිනෙය්යාති”."
                    },
                    {
                        "type": "paragraph",
                        "text": "එවඤ්චෙතං ලභෙථ ඉච්චෙතං කුසලං. නො චෙ ලභෙථ තදහුපොසථෙ චාතුද්දසෙ වා පණ්ණරසෙ වා තස්මිං පුග්ගලෙ සම්මුඛීභූතෙ සඞ්ඝමජ්ඣෙ උදාහරිතබ්බං:"
                    },
                    {
                        "type": "paragraph",
                        "text": "“සුණාතු මෙ භන්තෙ සඞ්ඝො. ඉත්ථන්නාමස්ස පුග්ගලස්ස පාරාජිකකථා විප්පකතා. තං වත්ථු අවිනිච්ඡිතං. තස්ස පාතිමොක්ඛං ඨපෙමි, න තස්මිං සම්මුඛීභූතෙ පාතිමොක්ඛං උද්දිසිතබ්බන්ති”."
                    },
                    {
                        "type": "paragraph",
                        "text": "ධම්මිකං පාතිමොක්ඛට්ඨපනං."
                    }
                ],
                "footnotes": [
                    {
                        "type": "footnote",
                        "text": "1. සරීසපන්තරායෙන - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 446,
            "pali": {
                "entries": [
                    {
                        "type": "paragraph",
                        "text": "9. කථං සික්ඛං පච්චක්ඛාතකො තස්සං පරිසායං නිසින්නො හොති: ඉධ පන භික්ඛවෙ භික්ඛු යෙහි ආකාරෙහි යෙහි ලිඞ්ගෙහි යෙහි නිමිත්තෙහි සික්ඛා පච්චක්ඛාතා හොති, තෙහි ආකාරෙහි තෙහි ලිඞ්ගෙහි තෙහි නිමිත්තෙහි භික්ඛු භික්ඛුං පස්සති සික්ඛං පච්චක්ඛන්තං, නහෙව ඛො භික්ඛු භික්ඛුං පස්සති සික්ඛං පච්චක්ඛන්තං, අපි ච අඤ්ඤො භික්ඛු භික්ඛුස්ස ආරොචෙති ‘ඉත්ථන්නාමෙන ආවුසො භික්ඛුනා සික්ඛා පච්චක්ඛාතා’ති. නහෙව ඛො භික්ඛු භික්ඛුං පස්සති සික්ඛං පච්චක්ඛන්තං, නාපි අඤ්ඤො භික්ඛු භික්ඛුස්ස ආරොචෙති ‘ඉත්ථන්නාමෙන ආවුසො භික්ඛුනා සික්ඛා පච්චක්ඛාතා’ති, අපි ච සොව භික්ඛු භික්ඛුස්ස ආරොචෙති මයා ආවුසො සික්ඛා පච්චක්ඛාතා’ති. ආකඞ්ඛමානො භික්ඛවෙ භික්ඛු තෙන දිට්ඨෙන තෙන සුතෙන තාය පරිසඞ්කාය තදහුපොසථෙ චාතුද්දසෙ වා පණ්ණරසෙ වා තස්මිං පුග්ගලෙ සම්මුඛීභූතෙ සඞ්ඝමජ්ඣෙ උදාහරෙය්ය:"
                    },
                    {
                        "type": "paragraph",
                        "text": "“සුණාතු මෙ භන්තෙ සඞ්ඝො, ඉත්ථන්නාමෙන පුග්ගලෙන සික්ඛා පච්චක්ඛාතා තස්ස පාතිමොක්ඛං ඨපෙමි. න තස්මිං සම්මුඛීභූතෙ පාතිමොක්ඛං උද්දිසිතබ්බන්ති” ධම්මිකං පාතිමොක්ඛට්ඨපනං."
                    },
                    {
                        "type": "paragraph",
                        "text": "“භික්ඛුස්ස පාතිමොක්ඛං ඨපිතෙ පරිසා වුට්ඨාති දසන්නං අන්තරායානං අඤ්ඤතරෙන රාජන්තරායෙන වා -පෙ- බ්රහ්මචරියන්තරායෙන වා, ආකඞ්ඛමානො භික්ඛවෙ, භික්ඛු තස්මිං වා ආවාසෙ අඤ්ඤස්මිං වා ආවාසෙ තස්මිං පුග්ගලෙ සම්මුඛීභූතෙ සඞ්ඝමජ්ඣෙ උදාහරෙය්ය:"
                    },
                    {
                        "type": "paragraph",
                        "text": "“සුණාතු මෙ භන්තෙ සඞ්ඝො. ඉත්ථන්නාමස්ස පුග්ගලස්ස සික්ඛං පච්චක්ඛාතකථා විප්පකතා තං වත්ථු අවිනිච්ඡිතං. යදි සඞ්ඝස්ස පත්තකල්ලං සඞ්ඝො තං වත්ථුං විනිච්ඡිනෙය්යා”ති. එවඤ්චෙතං ලභෙථ ඉච්චෙතං කුසලං, නො චෙ ලභෙථ තදහුපොසථෙ චාතුද්දසෙ වා පණ්ණරසෙ වා තස්මිං පුග්ගලෙ සම්මුඛීභූතෙ සඞ්ඝමජ්ඣෙ උදාහරිතබ්බං. සුණාතු මෙ භන්තෙ, සඞ්ඝො. ඉත්ථන්නාමස්ස පුග්ගලස්ස සික්ඛං පච්චක්ඛාතකථා විප්පකතා තං වත්ථු අවිනිච්ඡිතං. තස්ස පාතිමොක්ඛං ඨපෙමි. න තස්මිං සම්මුඛීභූතෙ පාතිමොක්ඛං උද්දිසිතබ්බන්ති”. ධම්මිකං පාතිමොක්ඛට්ඨපනං."
                    },
                    {
                        "type": "paragraph",
                        "text": "10. කථං ධම්මිකං සාමග්ගිං න උපෙති: ඉධ පන භික්ඛවෙ භික්ඛු යෙහි ආකාරෙහි යෙහි ලිඞ්ගෙහි යෙහි නිමිත්තෙහි ධම්මිකාය සාමග්ගියා අනුපගමනං හොති, තෙහි ආකාරෙහි තෙහි ලිඞ්ගෙහි තෙහි නිමිත්තෙහි භික්ඛු භික්ඛුං පස්සති ධම්මිකං සාමග්ගිං න උපෙන්තං. නහෙව ඛො භික්ඛු භික්ඛුං පස්සති ධම්මිකං සාමග්ගිං න උපෙන්තං. අපි ච අඤ්ඤො භික්ඛු භික්ඛුස්ස ආරොචෙති ඉත්ථන්නාමො ආවුසො භික්ඛු ධම්මිකං සාමග්ගිං න උපෙතීති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 448,
            "pali": {
                "entries": [
                    {
                        "type": "paragraph",
                        "text": "නහෙව ඛො භික්ඛු භික්ඛුං පස්සති ධම්මිකං සාමග්ගිං න උපෙන්තං, නාපි අඤ්ඤො භික්ඛු භික්ඛුස්ස ආරොචෙති ඉත්ථන්නාමො ආවුසො භික්ඛු ධම්මිකං සාමග්ගිං න උපෙතී’ති. අපි ච සො’ව භික්ඛුස්ස ආරොචෙති ‘අහං ආවුසො ධම්මිකං සාමග්ගිං න උපෙමී’ති. ආකඞ්ඛමානො භික්ඛවෙ භික්ඛු තෙන දිට්ඨෙන තෙන සුතෙන තාය පරිසඞ්කාය තදහුපොසථෙ චාතුද්දසෙ වා පණ්ණරසෙ වා තස්මිං පුග්ගලෙ සම්මුඛීභූතෙ සඞ්ඝමජ්ඣෙ උදාහරෙය්ය:"
                    },
                    {
                        "type": "paragraph",
                        "text": "“සුණාතු මෙ භන්තෙ සඞ්ඝො. ඉත්ථන්නාමො පුග්ගලො ධම්මිකං සාමග්ගිං න උපෙති. තස්ස පාතිමොක්ඛං ඨපෙමි. න තස්මිං සම්මුඛීභූතෙ පාතිමොක්ඛං උද්දිසිතබ්බන්ති”. ධම්මිකං පාතිමොක්ඛට්ඨපනං."
                    },
                    {
                        "type": "paragraph",
                        "text": "“කථං ධම්මිකං සාමග්ගිං පච්චාදියති: ඉධ භික්ඛවෙ භික්ඛු යෙහි ආකාරෙහි යෙහි ලිඞ්ගෙහි යෙහි නිමිත්තෙහි ධම්මිකාය සාමග්ගියා පච්චාදානං හොති, තෙහි ආකාරෙහි තෙහි ලිඞ්ගෙහි තෙහි නිමිත්තෙහි භික්ඛු භික්ඛුං පස්සති ධම්මිකං සාමග්ගිං පච්චාදියන්තං. නහෙව ඛො භික්ඛු භික්ඛුං පස්සති ධම්මිකං සාමග්ගිං පච්චාදියන්තං. අපි ච අඤ්ඤො භික්ඛු භික්ඛුස්ස ආරොචෙති: ඉත්ථන්නාමො ආවුසො භික්ඛු ධම්මිකං සාමග්ගිං පච්චාදියතීති. නහෙව ඛො භික්ඛු භික්ඛුං පස්සති ධම්මිකං සාමග්ගිං පච්චාදියන්තං. නාපි අඤ්ඤො භික්ඛු භික්ඛුස්ස ආරොචෙති ‘ඉත්ථන්නාමො ආවුසො භික්ඛු ධම්මිකං සාමග්ගිං පච්චාදියතීති. අපි ච සො’ව භික්ඛු භික්ඛුස්ස ආරොචෙති “අහං ආවුසො ධම්මිකං සාමග්ගිං පච්චාදියාමී”ති. ආකඞ්ඛමානො භික්ඛවෙ භික්ඛු තෙන දිට්ඨෙන තෙන සුතෙන තාය පරිසඞ්කාය තදහුපොසථෙ චාතුද්දසෙ වා පණ්ණරසෙ වා තස්මිං පුග්ගලෙ සම්මුඛීභූතෙ සඞ්ඝමජ්ඣෙ උදාහරෙය්ය: සුණාතු මෙ භන්තෙ සඞ්ඝො ඉත්ථන්නාමො පුග්ගලො ධම්මිකං සාමග්ගිං පච්චාදියති, තස්ස පාතිමොක්ඛං ඨපෙමි. න තස්මිං සම්මුඛීභූතෙ පාතිමොක්ඛං උද්දිසිතබ්බන්ති. ධම්මිකං පාතිමොක්ඛට්ඨපනං."
                    },
                    {
                        "type": "paragraph",
                        "text": "“භික්ඛුස්ස පාතිමොක්ඛෙ ඨපිතෙ පරිසා වුට්ඨාති දසන්නං අන්තරායානං අඤ්ඤතරෙන රාජන්තරායෙන වා -පෙ- බ්රහ්මචරියන්තරායෙන වා. ආකඞ්ඛමානො භික්ඛවෙ භික්ඛු තස්මිං වා ආවාසෙ අඤ්ඤස්මිං වා ආවාසෙ තස්මිං පුග්ගලෙ සම්මුඛීභූතෙ සඞ්ඝමජ්ඣෙ උදාහරෙය්ය:"
                    },
                    {
                        "type": "paragraph",
                        "text": "“සුණාතු මෙ භන්තෙ සඞ්ඝො. ඉත්ථන්නාමස්ස පුග්ගලස්ස ධම්මිකාය සාමග්ගියා පච්චාදානකථා විප්පකතා තං වත්ථු අවිනිච්ඡිතං. යදි සඞ්ඝස්ස පත්තකල්ලං සඞ්ඝො තං වත්ථුං විනිච්ඡිනෙය්යා”ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 450,
            "pali": {
                "entries": [
                    {
                        "type": "paragraph",
                        "text": "එවඤ්චෙතං ලභෙථ ඉච්චෙතං කුසලං. නො චෙ ලභෙථ තදහුපොසථෙ චාතුද්දසෙ වා පණ්ණරසෙ වා තස්මිං පුග්ගලෙ සම්මුඛීභූතෙ සඞ්ඝමජ්ඣෙ උදාහරිතබ්බං: සුණාතු මෙ භන්තෙ සඞ්ඝො ඉත්ථන්නාමස්ස පුග්ගලස්ස ධම්මිකාය සාමග්ගියා පච්චාදානකථා විප්පකතා, තං වත්ථු අවිනිච්ඡිතං. තස්ස පාතිමොක්ඛං ඨපෙමි. න තස්මිං සම්මුඛීභූතෙ පාතිමොක්ඛං උද්දිසිතබ්බන්ති”. ධම්මිකං පාතිමොක්ඛට්ඨපනං."
                    },
                    {
                        "type": "paragraph",
                        "text": "11. කථං සීලවිපත්තියා දිට්ඨසුතපරිසඞ්කිතො හොති: ඉධ පන භික්ඛවෙ භික්ඛු යෙහි ආකාරෙහි යෙහි ලිඞ්ගෙහි යෙහි නිමිත්තෙහි සීලවිපත්තියා දිට්ඨසුතපරිසඞ්කිතො හොති, තෙහි ආකාරෙහි තෙහි ලිඞ්ගෙහි තෙහි නිමිත්තෙහි භික්ඛු භික්ඛුං පස්සති සීලවිපත්තියා දිට්ඨසුතපරිසඞ්කිතං. නහෙව ඛො භික්ඛු භික්ඛුං පස්සති සීලවිපත්තියා දිට්ඨසුතපරිසඞ්කිතං, අපි ච අඤ්ඤො භික්ඛු භික්ඛුස්ස ආරොචෙති ඉත්ථන්නාමො ආවුසො භික්ඛු සීලවිපත්තියා දිට්ඨසුතපරිසඞ්කිතො”ති. නහෙව ඛො භික්ඛු භික්ඛුං පස්සති සීලවිපත්තියා දිට්ඨසුතපරිසඞ්කිතං නාපි අඤ්ඤො භික්ඛු භික්ඛුස්ස ආරොචෙති “ඉත්ථන්නාමො ආවුසො භික්ඛු සීලවිපත්තියා දිට්ඨසුතපරිසඞ්කිතො”ති, අපි ච සොව භික්ඛු භික්ඛුස්ස ආරොචෙති “අහං ආවුසො සීලවිපත්තියා දිට්ඨසුතපරිසඞ්කිතොම්හී”ති."
                    },
                    {
                        "type": "paragraph",
                        "text": "ආකඞ්ඛමානො භික්ඛවෙ භික්ඛු තෙන දිට්ඨෙන තෙන සුතෙන තාය පරිසඞ්කාය තදහුපොසථෙ චාතුද්දසෙ වා පණ්ණරසෙ වා තස්මිං පුග්ගලෙ සම්මුඛීභූතෙ සඞ්ඝමජ්ඣෙ උදාහරෙය්ය: සුණාතු මෙ භන්තෙ සඞ්ඝො. ඉත්ථන්නාමො පුග්ගලො සීලවිපත්තියා දිට්ඨසුතපරිසඞ්කිතො තස්ස පාතිමොක්ඛං ඨපෙමි. න තස්මිං සම්මුඛීභූතෙ පාතිමොක්ඛං උද්දිසිතබ්බන්ති. ධම්මිකං පාතිමොක්ඛට්ඨපනං."
                    },
                    {
                        "type": "paragraph",
                        "text": "12. කථං ආචාරවිපත්තියා දිට්ඨසුතපරිසඞ්කිතො හොති, ඉධ පන භික්ඛවෙ භික්ඛු යෙහි ආකාරෙහි යෙහි ලිඞ්ගෙහි යෙහි නිමිත්තෙහි ආචාරවිපත්තියා දිට්ඨසුතපරිසඞ්කිතො හොති. තෙහි ආකාරෙහි තෙහි ලිඞ්ගෙහි තෙහි නිමිත්තෙහි භික්ඛු භික්ඛුං පස්සති ආචාරවිපත්තියා දිට්ඨසුතපරිසඞ්කිතං. නහෙව ඛො භික්ඛු භික්ඛුං පස්සති ආචාරවිපත්තියා දිට්ඨසුතපරිසඞ්කිතං. අපි ච අඤ්ඤො භික්ඛු භික්ඛුස්ස ආරොචෙති ඉත්ථන්නාමො ආවුසො භික්ඛු ආචාරවිපත්තියා දිට්ඨසුතපරිසඞ්කිතොති. නහෙව ඛො භික්ඛු භික්ඛුං පස්සති ආචාරවිපත්තියා දිට්ඨසුතපරිසඞ්කිතං. නාපි අඤ්ඤො භික්ඛු භික්ඛුස්ස ආරොචෙති ඉත්ථන්නාමො ආවුසො භික්ඛු ආචාරවිපත්තියා දිට්ඨසුතපරිසඞ්කිතොති. අපි ච සොව භික්ඛු භික්ඛුස්ස ආරොචෙති. අහං ආවුසො ආචාරවිපත්තියා දිට්ඨසුතපරිසඞ්කිතොම්හීති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 452,
            "pali": {
                "entries": [
                    {
                        "type": "paragraph",
                        "text": "ආකඞ්ඛමානො භික්ඛවෙ භික්ඛු තෙන දිට්ඨෙන තෙන සුතෙන තාය පරිසඞ්කාය තදහුපොසථෙ චාතුද්දසෙ වා පණ්ණරසෙ වා තස්මිං පුග්ගලෙ සම්මුඛීභූතෙ සඞ්ඝමජ්ඣෙ උදාහරෙය්ය: සුණාතු මෙ භන්තෙ සඞ්ඝො. ඉත්ථන්නාමො පුග්ගලො ආචාරවිපත්තියා දිට්ඨසුතපරිසඞ්කිතො. තස්ස පාතිමොක්ඛං ඨපෙමි. න තස්මිං සම්මුඛීභූතෙ පාතිමොක්ඛං උද්දිසිතබ්බන්ති. ධම්මිකං පාතිමොක්ඛට්ඨපනං."
                    },
                    {
                        "type": "paragraph",
                        "text": "13. කථං දිට්ඨිවිපත්තියා දිට්ඨසුතපරිසඞ්කිතො හොති: ඉධ පන භික්ඛවෙ භික්ඛු යෙහි ආකාරෙහි යෙහි ලිඞ්ගෙහි යෙහි නිමිත්තෙහි දිට්ඨිවිපත්තියා දිට්ඨසුතපරිසඞ්කිතො හොති. තෙහි ආකාරෙහි තෙහි ලිඞ්ගෙහි තෙහි නිමිත්තෙහි භික්ඛු භික්ඛුං පස්සති දිට්ඨිවිපත්තියා දිට්ඨසුතපරිසඞ්කිතං. න හෙව ඛො භික්ඛු භික්ඛුං පස්සති දිට්ඨිවිපත්තියා දිට්ඨසුතපරිසඞ්කිතං. අපි ච අඤ්ඤො භික්ඛු භික්ඛුස්ස ආරොචෙති ඉත්ථන්නාමො ආවුසො භික්ඛු දිට්ඨිවිපත්තියා දිට්ඨසුතපරිසඞ්කිතොති. නහෙව ඛො භික්ඛු භික්ඛුං පස්සති දිට්ඨිවිපත්තියා දිට්ඨසුතපරිසඞ්කිතං. නාපි අඤ්ඤො භික්ඛු භික්ඛුස්ස ආරොචෙති ඉත්ථන්නාමො ආවුසො භික්ඛු දිට්ඨිවිපත්තියා දිට්ඨසුතපරිසඞ්කිතොති. අපි ච සොව භික්ඛු භික්ඛුස්ස ආරොචෙති: අහං ආවුසො දිට්ඨිවිපත්තියා දිට්ඨසුතපරිසඞ්කිතොම්හීති."
                    },
                    {
                        "type": "paragraph",
                        "text": "ආකඞ්ඛමානො භික්ඛවෙ භික්ඛු තෙන දිට්ඨෙන තෙන සුතෙන තාය පරිසඞ්කාය තදහුපොසථෙ චාතුද්දසෙ වා පණ්ණරසෙ වා තස්මිං පුග්ගලෙ සම්මුඛීභූතෙ සඞ්ඝමජ්ඣෙ උදාහරෙය්ය: සුණාතු මෙ භන්තෙ සඞ්ඝො ඉත්ථන්නාමො පුග්ගලො දිට්ඨිවිපත්තියා දිට්ඨසුතපරිසඞ්කිතො: තස්ස පාතිමොක්ඛං ඨපෙමි. න තස්මිං සම්මුඛීභූතෙ පාතිමොක්ඛං උද්දිසිතබ්බන්ති. ධම්මිකංපාතිමොක්ඛට්ඨපනං. ඉමානි දස ධම්මිකානි පාතිමොක්ඛට්ඨපනානීති."
                    },
                    {
                        "type": "centered",
                        "text": "පඨමං භාණවාරං",
                        "level": 1
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 454,
            "pali": {
                "entries": [
                    {
                        "type": "paragraph",
                        "text": "14. අථ ඛො ආයස්මා උපාලි යෙන භගවා තෙනුපසඞ්කමි. උපසඞ්කමිත්වා භගවන්තං අභිවාදෙත්වා එකමන්තං නිසීදි. එකමන්තං නිසින්නො ඛො ආයස්මා උපාලි භගවන්තං එතදවොච: අත්තාදානං ආදාතුකාමෙන භන්තෙ භික්ඛුනා කතමඞ්ගසමන්නාගතං{1} අත්තාදානං ආදාතබ්බන්ති."
                    },
                    {
                        "type": "paragraph",
                        "text": "අත්තාදානං ආදාතුකාමෙන උපාලි භික්ඛුනා පඤ්චඞ්ගසමන්නාගතං අත්තාදානං ආදාතබ්බං. අත්තාදානං ආදාතුකාමෙන උපාලි භික්ඛුනා එවං පච්චවෙක්ඛිතබ්බං: යං ඛො අහං ඉමං අත්තාදානං ආදාතුකාමො කාලො නු ඛො ඉමං අත්තාදානං ආදාතුං උදාහු නොති. සචෙ උපාලි භික්ඛු පච්චවෙක්ඛමානො එවං ජානාති: අකාලො ඉමං අත්තාදානං ආදාතුං නො කාලොති. න තං උපාලි අත්තාදානං ආදාතබ්බං."
                    },
                    {
                        "type": "paragraph",
                        "text": "සචෙ පන උපාලි භික්ඛු පච්චවෙක්ඛමානො එවං ජානාති: කාලො ඉමං අත්තාදානං ආදාතුං නො අකාලොති. තෙන උපාලි භික්ඛුනා උත්තරිං පච්චවෙක්ඛිතබ්බං. යං ඛො අහං ඉමං අත්තාදානං ආදාතුකාමො භූතං නු ඛො ඉදං අත්තාදානං උදාහු නොති. සචෙ උපාලි භික්ඛු පච්චවෙක්ඛමානො එවං ජානාති: අභූතං ඉදං අත්තාදානං නො භූතන්ති. න තං උපාලි, අත්තාදානං ආදාතබ්බං."
                    },
                    {
                        "type": "paragraph",
                        "text": "සචෙ පන උපාලි, භික්ඛු පච්චවෙක්ඛමානො එවං ජානාති භූතං ඉදං අත්තාදානං නො අභූතන්ති. තෙනුපාලි භික්ඛුනා උත්තරිං පච්චවෙක්ඛිතබ්බං යං ඛො අහං ඉමං අත්තාදානං ආදාතුකාමො අත්ථසංහිතං නු ඛො ඉදං අත්තාදානං උදාහු නොති. සචෙ උපාලි භික්ඛු පච්චවෙක්ඛමානො එවං ජානාති: අනත්ථසංහිතං ඉදං අත්තාදානං නො අත්ථසංහිතන්ති. න තං උපාලි අත්තාදානං ආදාතබ්බං."
                    },
                    {
                        "type": "paragraph",
                        "text": "සචෙ පන උපාලි භික්ඛු පච්චවෙක්ඛමානො එවං ජානාති: අත්ථසංහිතං ඉදං අත්තාදානං නො අනත්ථසංහිතන්ති, තෙනුපාලි භික්ඛුනා උත්තරි පච්චවෙක්ඛිතබ්බං: ඉමං ඛො අහං අත්තාදානං ආදියමානො ලභිස්සාමි සන්දිට්ඨෙ සම්භත්තෙ භික්ඛූ ධම්මතො විනයතො පක්ඛෙ උදාහු නොති, සචෙ පන උපාලි භික්ඛු පච්චවෙක්ඛමානො එවං ජානාති: ඉමං ඛො අහං අත්තාදානං ආදියමානො න ලභිස්සාමි සන්දිට්ඨෙ සම්භත්තෙ භික්ඛූ ධම්මතො විනයතො පක්ඛෙති න තං උපාලි අත්තාදානං ආදාතබ්බං."
                    }
                ],
                "footnotes": [
                    {
                        "type": "footnote",
                        "text": "1. කතඞ්ගසමන්නාගතං - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 456,
            "pali": {
                "entries": [
                    {
                        "type": "paragraph",
                        "text": "සචෙ පන උපාලි භික්ඛු පච්චවෙක්ඛමානො එවං ජානාති ඉමං ඛො අහං අත්තාදානං ආදියමානො ලභිස්සාමි සන්දිට්ඨෙ සම්භත්තෙ භික්ඛූ ධම්මතො විනයතො පක්ඛෙති, තෙනුපාලි භික්ඛුනා උත්තරිං පච්චවෙක්ඛිතබ්බං. ඉමං ඛො මෙ අත්තාදානං ආදියතො භවිස්සති සඞ්ඝස්ස තතො නිදානං භණ්ඩනං කලහො විග්ගහො විවාදො සඞ්ඝභෙදො සඞ්ඝරාජි සඞ්ඝවවත්ථානං සඞ්ඝනානාකරණං උදාහු නොති. සචෙ උපාලි භික්ඛු පච්චවෙක්ඛමානො එවං ජානාති ඉමං ඛො මෙ අත්තාදානං ආදියතො භවිස්සති සඞ්ඝස්ස තතො නිදානං භණ්ඩනං -පෙ- සඞ්ඝනානාකරණන්ති. න තං උපාලි අත්තාදානං ආදාතබ්බං."
                    },
                    {
                        "type": "paragraph",
                        "text": "සචෙ පන උපාලි, භික්ඛු පච්චවෙක්ඛමානො එවං ජානාති: ඉමං ඛො මෙ අත්තාදානං ආදියතො න භවිස්සති සඞ්ඝස්ස තතො නිදානං භණ්ඩනං -පෙ- සඞ්ඝනානාකරණන්ති. ආදාතබ්බං තං උපාලි අත්තාදානං. එවං පඤ්චඞ්ගසමන්නාගතං ඛො උපාලි අත්තාදානං ආදින්නං පච්ඡාපි අවිප්පටිසාරකරං{1} භවිස්සතීති."
                    },
                    {
                        "type": "paragraph",
                        "text": "15. චොදකෙන භන්තෙ භික්ඛුනා පරං චොදෙතුකාමෙන කති ධම්මෙ අජ්ඣත්තං පච්චවෙක්ඛිත්වා පරො චොදෙතබ්බොති."
                    },
                    {
                        "type": "paragraph",
                        "text": "චොදකෙන උපාලි භික්ඛුනා පරං චොදෙතුකාමෙන පඤ්ච ධම්මෙ අජ්ඣත්තං පච්චවෙක්ඛිත්වා පරො චොදෙතබ්බො. චොදකෙන උපාලි භික්ඛුනා පරං චොදෙතුකාමෙන එවං පච්චවෙක්ඛිතබ්බං: පරිසුද්ධකායසමාචාරො නු ඛොම්හි පරිසුද්ධෙනම්හි කායසමාචාරෙන සමන්නාගතො අච්ඡිද්දෙන අප්පතිමංසෙන{2}. සංවිජ්ජති නු ඛො මෙ එසො ධම්මො උදාහු නොති. නො චෙ උපාලි භික්ඛු පරිසුද්ධකායසමාචාරො හොති පරිසුද්ධෙන කායසමාචාරෙන සමන්නාගතො අච්ඡිද්දෙන අප්පතිමංසෙන. තස්ස භවන්ති වත්තාරො: ඉඞ්ඝ තාව ආයස්මා කායිකං සික්ඛස්සූති. ඉතිස්ස භවන්ති වත්තාරො."
                    },
                    {
                        "type": "paragraph",
                        "text": "පුන ච පරං උපාලි චොදකෙන භික්ඛුනා පරං චොදෙතුකාමෙන එවං පච්චවෙක්ඛිතබ්බං: පරිසුද්ධවචීසමාචාරො නු ඛොම්හි පරිසුද්ධෙනම්හි වචීසමාචාරෙන සමන්නාගතො අච්ඡිද්දෙන අප්පතිමංසෙන. සංවිජ්ජති නු ඛො මෙ එසො ධම්මො උදාහු නොති. නො චෙ උපාලි භික්ඛු පරිසුද්ධවචීසමාචාරො හොති පරිසුද්ධෙන වචීසමාචාරෙන සමන්නාගතො අච්ඡිද්දෙන අප්පතිමංසෙන තස්ස භවන්ති වත්තාරො: ඉඞ්ඝ තාව ආයස්මා වාචසිකං සික්ඛස්සූති. ඉතිස්ස භවන්ති වත්තාරො."
                    }
                ],
                "footnotes": [
                    {
                        "type": "footnote",
                        "text": "1. අවිප්පටිසාරකං - මඡසං."
                    },
                    {
                        "type": "footnote",
                        "text": "2. අප්පටිමංසකෙන - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 458,
            "pali": {
                "entries": [
                    {
                        "type": "paragraph",
                        "text": "පුනචපරං උපාලි, චොදකෙන භික්ඛුනා පරං චොදෙතුකාමෙන එවං පච්චවෙක්ඛිතබ්බං: මෙත්තං නු ඛො මෙ චිත්තං පච්චුපට්ඨිතං සබ්රහ්මචාරීසු අනාඝාති{1}, සංවිජ්ජති නු ඛො මෙ එසො ධම්මො උදාහු නොති? නො චෙ උපාලි භික්ඛුනො මෙත්තචිත්තං පච්චුපට්ඨිතං හොති සබ්රහ්මචාරීසු අනාඝාති, තස්ස භවන්ති වත්තාරො: ඉඞ්ඝ තාව ආයස්මා සබ්රහ්මචාරීසු මෙත්තං චිත්තං උපට්ඨාපෙහීති.{2} ඉතිස්ස භවන්ති වත්තාරො."
                    },
                    {
                        "type": "paragraph",
                        "text": "පුනචපරං උපාලි චොදකෙන භික්ඛුනා පරං චොදෙතුකාමෙන එවං පච්චවෙක්ඛිතබ්බං: බහුස්සුතො නු ඛොම්හි සුතධරො සුතසන්නිච්චයො. යෙ තෙ ධම්මා ආදිකල්යාණා මජ්ඣෙකල්යාණා පරියොසානකල්යාණා සාත්ථං සව්යඤ්ජනං කෙවලපරිපුණ්ණං පරිසුද්ධං බ්රහ්මචරියං අභිවදන්ති, තථාරූපා මෙ ධම්මා බහුස්සුතා හොන්ති ධතා{3} වචසා පරිචිතා මනසානුපෙක්ඛිතා දිට්ඨියා සුප්පටිවිද්ධා. සංවිජ්ජති නු ඛො මෙ එසො ධම්මො උදාහු නොති. නො චෙ උපාලි භික්ඛු බහුස්සුතො හොති සුතධරො සුතසන්නිචයො. යෙ තෙ ධම්මා ආදිකල්යාණා මජ්ඣෙකල්යාණා පරියොසානකල්යාණා සාත්ථං සව්යඤ්ජනං කෙවලපරිපුණ්ණං පරිසුද්ධං බ්රහ්මචරියං අභිවදන්ති. තථාරූපස්ස ධම්මා න බහුස්සුතා හොන්ති ධාතා වචසා පරිචිතා මනසානුපෙක්ඛිතා දිට්ඨියා සුප්පටිවිද්ධා. තස්ස භවන්ති වත්තාරො ඉඞ්ඝ තාව ආයස්මා ආගමං පරියාපුණස්සුති: ඉතිස්ස භවන්ති වත්තාරො."
                    },
                    {
                        "type": "paragraph",
                        "text": "පුනචපරං උපාලි චොදකෙන භික්ඛුනා පරං චොදෙතුකාමෙන එවං පච්චවෙක්ඛිතබ්බං: උභයානි ඛො මෙ පාතිමොක්ඛානි විත්ථාරෙන ස්වාගතානි හොන්ති සුවිභත්තානි සුප්පවත්තිනි සුවිනිච්ඡිතානි සුත්තසො අනුව්යඤ්ජනසො, සංවිජ්ජති නු ඛො මෙ එසො ධම්මො උදාහු නොති? නො චෙ උපාලි භික්ඛුනො උභයානි පාතිමොක්ඛානි විත්ථාරෙන ස්වාගතානි හොන්ති සුවිභත්තානි සුප්පවත්තීනි සුවිනිච්ඡිතානි සුත්තසො අනුව්යඤ්ජනසො- ඉදං පනාවුසො කත්ථ වුත්තං භගවතාති ඉති පුට්ඨො න සම්පායති. තස්ස භවන්ති වත්තාරො ඉඞ්ඝ තාව ආයස්මා විනයං පරියාපුණස්සූති. ඉතිස්ස භවන්ති වත්තාරො."
                    },
                    {
                        "type": "paragraph",
                        "text": "චොදකෙන උපාලි භික්ඛුනා පරං චොදෙතුකාමෙන ඉමෙ පඤ්ච ධම්මෙ අජ්ඣත්තං පච්චවෙක්ඛිත්වා පරො චොදෙතබ්බොති."
                    }
                ],
                "footnotes": [
                    {
                        "type": "footnote",
                        "text": "1. අනාඝාතං - මඡසං."
                    },
                    {
                        "type": "footnote",
                        "text": "2. උපට්ඨාපෙහීති - සීමු, මඡසං."
                    },
                    {
                        "type": "footnote",
                        "text": "3. ධාතා - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 460,
            "pali": {
                "entries": [
                    {
                        "type": "paragraph",
                        "text": "16. චොදකෙන භන්තෙ භික්ඛුනා පරං චොදෙතුකාමෙන කති ධම්මෙ අජ්ඣත්තං උපට්ඨාපෙත්වා පරො චොදෙතබ්බොති?"
                    },
                    {
                        "type": "paragraph",
                        "text": "චොදකෙන උපාලි භික්ඛුනා පරං චොදෙතුකාමෙන පඤ්ච ධම්මෙ අජ්ඣත්තං උපට්ඨාපෙත්වා පරො චොදෙතබ්බො: කාලෙන වක්ඛාමි නො අකාලෙන: භූතෙන වක්ඛාමි නො අභූතෙන සණ්හෙන වක්ඛාමි නො ඵරුසෙන. අත්ථසංහිතෙන වක්ඛාමි නො අනත්ථසංහිතෙන. මෙත්තචිත්තො වක්ඛාමි නො දොසන්තරොති. චොදකෙනුපාලි භික්ඛුනා පරං චොදෙතුකාමෙන ඉමෙ පඤ්ච ධම්මෙ අජ්ඣත්තං උපට්ඨාපෙත්වා පරො චොදෙතබ්බාති."
                    },
                    {
                        "type": "paragraph",
                        "text": "17. අධම්මචොදකස්ස භන්තෙ භික්ඛුනො කතීහාකාරෙහි විප්පටිසාරො උපදහාතබ්බොති?"
                    },
                    {
                        "type": "paragraph",
                        "text": "අධම්මචොදකස්ස උපාලි භික්ඛුනො පඤ්චහාකාරෙහි විප්පටිසාරො උපදහාතබ්බො: අකාලෙන ආයස්මා චොදෙසි නො කාලෙන අලං තෙ විප්පටිසාරාය, අභූතෙනායස්මා චොදෙසි නො භූතෙන අලං තෙ විප්පටිසාරාය, ඵරුසෙනායස්මා චොදෙසි නො සණ්හෙන අලං තෙ විප්පටිසාරාය, අනත්ථසංහිතෙනායස්මා චොදෙසි නො අත්ථසංහිතෙන අලං තෙ විප්පටිසාරාය, දොසන්තරො ආයස්මා චොදෙසි නො මෙත්තචිත්තො. අලං තෙ විප්පටිසාරායාති. අධම්මචොදකස්ස උපාලි භික්ඛුනො ඉමෙහි පඤ්චහාකාරෙහි විප්පටිසාරො උපදහාතබ්බො: තං කිස්ස හෙතු? යථා න අඤ්ඤොපි භික්ඛු අභූතෙන චොදෙතබ්බං මඤ්ඤෙය්යාති."
                    },
                    {
                        "type": "paragraph",
                        "text": "18. අධම්මචුදිතකස්ස{1} පන භන්තෙ භික්ඛුනො කතිහාකාරෙහි අවිප්පටිසාරො උපදහාතබ්බොති?"
                    },
                    {
                        "type": "paragraph",
                        "text": "අධම්මචුදිතස්ස1 උපාලි භික්ඛුනො පඤ්චහාකාරෙහි අවිප්පටිසාරො උපදහාතබ්බො, අකාලෙනායස්මා චුදිතො නො කාලෙන, අලං තෙ අවිප්පටිසාරාය{2}, අභූතෙනායස්මා චුදිතො නො භූතෙන, අලං තෙ අවිප්පටිසාරාය. ඵරුසෙනායස්මා චුදිතො නො සණ්හෙන, අලං තෙ අවිප්පටිසාරාය{3}. අනත්ථසංහිතෙනායස්මා චුදිතො නො අත්ථසංහිතෙන, අලං තෙ අවිප්පටිසාරාය.3 දොසන්තරෙනායස්මා චුදිතො නො මෙත්තචිත්තෙන, අලං තෙ අවිප්පටිසාරායාති. අධම්මචුදිතකස්ස1 උපාලි භික්ඛුනො ඉමෙහි පඤ්චහාකාරෙහි අවිප්පටිසාරො උපදහාතබ්බොති."
                    }
                ],
                "footnotes": [
                    {
                        "type": "footnote",
                        "text": "1. අධම්මචුදිතස්ස - මඡසං."
                    },
                    {
                        "type": "footnote",
                        "text": "2. විප්පටිසාරාය - මඡසං."
                    },
                    {
                        "type": "footnote",
                        "text": "3. අලං තෙ අවිප්පටිසාරාය - මඡසං. ඌනං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 462,
            "pali": {
                "entries": [
                    {
                        "type": "paragraph",
                        "text": "19. ධම්මචොදකස්ස භන්තෙ භික්ඛුනො කතිහාකාරෙහි අවිප්පටිසාරො උපදහාතබ්බොති?"
                    },
                    {
                        "type": "paragraph",
                        "text": "ධම්මචොදකස්ස උපාලි භික්ඛුනො පඤ්චහාකාරෙහි අවිප්පටිසාරො උපදහාතබ්බො: කාලෙනායස්මා චොදෙසි නො අකාලෙන, අලං තෙ අවිප්පටිසාරාය. භූතෙනායස්මා චොදෙසි නො අභූතෙන. අලං තෙ අවිප්පටිසාරාය. සණ්හෙනායස්මා චොදෙසි නො ඵරුසෙන, අලං තෙ අවිප්පටිසාරාය. අත්ථසංහිතෙනායස්මා චොදෙසි නො අනත්ථසංහිතෙන, අලං තෙ අවිප්පටිසාරාය. මෙත්තචිත්තො ආයස්මා චොදෙසි නො දොසන්තරො. අලං තෙ අවිප්පටිසාරායාති. ධම්මචොදකස්ස උපාලි භික්ඛුනො ඉමෙහි පඤ්චහාකාරෙහි අවිප්පටිසාරො උපදහාතබ්බො. තං කිස්ස හෙතු? යථා අඤ්ඤොපි භික්ඛු භූතෙන චොදෙතබ්බං මඤ්ඤෙය්යාති."
                    },
                    {
                        "type": "paragraph",
                        "text": "20. ධම්මචුදිතකස්ස{1} පන භන්තෙ භික්ඛුනො කතිහාකාරෙහි විප්පටිසාරො උපදහාතබ්බොති?"
                    },
                    {
                        "type": "paragraph",
                        "text": "ධම්මචුදිතස්ස උපාලි භික්ඛුනො පඤ්චහාකාරෙහි විප්පටිසාරො උපදහාතබ්බො: කාලෙනායස්මා චුදිතො නො අකාලෙන, අලං තෙ විප්පටිසාරාය. භූතෙනායස්මා චුදිතො නො අභූතෙන, අලං තෙ විප්පටිසාරාය, සණ්හෙනායස්මා චුදිතො නො ඵරුසෙන, අලං තෙ විප්පටිසාරාය. අත්ථසංහිතෙනායස්මා චුදිතො නො අනත්ථසංහිතෙන, අලං තෙ විප්පටිසාරාය. මෙත්තචිත්තෙනායස්මා චුදිතො නො දොසන්තරෙන, අලං තෙ විප්පටිසාරායාති. ධම්මචුදිතකස්ස1 උපාලි භික්ඛුනො ඉමෙහි පඤ්චහාකාරෙහි විප්පටිසාරො උපදහාතබ්බොති."
                    },
                    {
                        "type": "paragraph",
                        "text": "21. චොදකෙන භන්තෙ භික්ඛුනා පරං චොදෙතුකාමෙන කතිධම්මෙ අජ්ඣත්තං මනසිකරිත්වා පරො චොදෙතබ්බොති?"
                    },
                    {
                        "type": "paragraph",
                        "text": "චොදකෙනුපාලි භික්ඛුනා පරං චොදෙතුකාමෙන පඤ්ච ධම්මෙ අජ්ඣත්තං මනසිකරිත්වා පරො චොදෙතබ්බො: කාරුඤ්ඤතා, හිතෙසිතා අනුකම්පතා{2} ආපත්තිවුට්ඨානතා විනයපුරෙක්ඛාරතාති. චොදකෙන උපාලි භික්ඛුනා පරං චොදෙතුකාමෙන ඉමෙ පඤ්ච ධම්මෙ අජ්ඣත්තං මනසිකරිත්වා පරො චොදෙතබ්බොති."
                    }
                ],
                "footnotes": [
                    {
                        "type": "footnote",
                        "text": "1. ධම්මචුදිතස්ස - මඡසං."
                    },
                    {
                        "type": "footnote",
                        "text": "2. අනුකම්පිතා - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 464,
            "pali": {
                "entries": [
                    {
                        "type": "paragraph",
                        "text": "චුදිතකෙන{1} පන භන්තෙ භික්ඛුනා කතීසු ධම්මෙසු පතිට්ඨාතබ්බන්ති?"
                    },
                    {
                        "type": "paragraph",
                        "text": "චුදිතකෙනුපාලි භික්ඛුනා ද්විසු ධම්මෙසු පතිට්ඨාතබ්බං: සච්චෙ ච අකුප්පෙ චාති."
                    },
                    {
                        "type": "centered",
                        "text": "දුතිය භාණවාරං.",
                        "level": 1
                    },
                    {
                        "type": "centered",
                        "text": "පාතිමොක්ඛට්ඨපනක්ඛන්ධකං නවමං.",
                        "level": 2
                    },
                    {
                        "type": "centered",
                        "text": "ඉමම්හි ඛන්ධකෙ වත්ථු කිංස,"
                    },
                    {
                        "type": "unindented",
                        "text": "**තස්සුද්දානං:**"
                    },
                    {
                        "type": "gatha",
                        "text": "1. උපොසථෙ යාවතිකං පාපභික්ඛු න නික්ඛමි\nමොග්ගල්ලානෙන නිච්ඡුද්ධො අච්ඡරියං ජිනසාසනෙ",
                        "level": 1
                    },
                    {
                        "type": "gatha",
                        "text": "2. නින්නොනුපුබ්බසික්ඛා ච ඨිතධම්මො නාතික්කම්ම{2}\nකුණපුක්ඛිපතී සඞ්ඝො සවන්තියො ජහන්ති ච.",
                        "level": 1
                    },
                    {
                        "type": "gatha",
                        "text": "3. සවන්ති පරිනිබ්බන්ති එකරස විමුත්ති ච\nබහු ධම්මවිනයොපි භූතට්ඨාරියපුග්ගලා.",
                        "level": 1
                    },
                    {
                        "type": "gatha",
                        "text": "4. සමුද්දං උපමං කත්වා වාචෙසි සාසනෙ ගුණං\nඋපොසථෙ පාතිමොක්ඛං න අම්හෙ කොචි ජානාති.",
                        "level": 1
                    },
                    {
                        "type": "gatha",
                        "text": "5. පටිගච්චෙව උජ්ඣන්ති එකො ද්වෙ තීණි චත්තාරි\nපඤ්ච ඡ සත්ත අට්ඨ නව ච දසමානි ච.",
                        "level": 1
                    },
                    {
                        "type": "gatha",
                        "text": "6. සීල ආචාර දිට්ඨි ච ආජීවං චතුභාගිකෙ{3}\nපාරාජිකං ච සඞ්ඝාදි පාචිත්ති පාටිදෙසනි.",
                        "level": 1
                    },
                    {
                        "type": "gatha",
                        "text": "7. දුක්කටං පඤ්චභාගෙසු සීලාචාර විපත්ති ච\nඅකතාය කතාය ච ඡ භාගෙසු යථාවිධි.",
                        "level": 1
                    },
                    {
                        "type": "gatha",
                        "text": "8. පාරාජිකඤ්ච සඞ්ඝාදි ථුල්ල පාචිත්තියෙන ච\nපාටිදෙසනියඤ්චෙව දුක්කටං ච දුබ්භාසිතං.",
                        "level": 1
                    },
                    {
                        "type": "gatha",
                        "text": "9. සීලාචාරවිපත්ති ච දිට්ඨි ආජීව විපත්ති\nයා ච අට්ඨා කතාකතෙ තෙනෙතා සීලාචාර දිට්ඨියා",
                        "level": 1
                    },
                    {
                        "type": "gatha",
                        "text": "10. අකතාය කතායා පි කතාකතාය මෙව ච\nඑවං නවවිධා වුත්තා යථාභූතෙන ඤායතො.{4}",
                        "level": 1
                    },
                    {
                        "type": "gatha",
                        "text": "11. පාරාජිකො විප්පකතො පච්චක්ඛාතො තථෙව ච\nඋපෙති පච්චාදියති පච්ච දානකථා ච යා.",
                        "level": 1
                    }
                ],
                "footnotes": [
                    {
                        "type": "footnote",
                        "text": "1. චුදිතෙන - මඡසං."
                    },
                    {
                        "type": "footnote",
                        "text": "2. නාතික්කම්ම - මඡසං."
                    },
                    {
                        "type": "footnote",
                        "text": "3. චතුසාවකෙ - ස්යා."
                    },
                    {
                        "type": "footnote",
                        "text": "4. ජානතා - ස්යා."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 466,
            "pali": {
                "entries": [
                    {
                        "type": "gatha",
                        "text": "12. සීලාචාර විපත්ති ච තථා දිට්ඨිවිපත්තියා\nදිට්ඨසුතපරිසඞ්කි දසධා තං විජානාථ.{1}",
                        "level": 1
                    },
                    {
                        "type": "gatha",
                        "text": "13. භික්ඛු විපස්සති භික්ඛුං අඤ්ඤො චාරො චායෙනං{2}\nසුද්ධො ච තස්ස අක්ඛාති පාතිමොක්ඛං ඨපෙති සො.",
                        "level": 1
                    },
                    {
                        "type": "gatha",
                        "text": "14. වුට්ඨාති අන්තරායෙන රාජචොරග්ගුදකා ච,\nමනුස්ස අමනුස්සා ච වාළ සිරිංසපජීවිබ්රහ්මං{3}",
                        "level": 1
                    },
                    {
                        "type": "gatha",
                        "text": "15. දසන්නමඤ්ඤතරෙන තස්මිං අඤ්ඤතරෙසු වා\nධම්මිකාධම්මිකා චෙව යථා මග්ගෙන ජානථ.{4}",
                        "level": 1
                    },
                    {
                        "type": "gatha",
                        "text": "16. කාලභූතත්ථසංහිතං ලභිස්සාමි භවිස්සති\nකායවාචසිකා මෙත්තා බාහුසච්චං උභයානි.",
                        "level": 1
                    },
                    {
                        "type": "gatha",
                        "text": "17. කාලභූතෙන සණ්හෙන අත්ථමෙත්තෙන චොදයෙ\nවිප්පටිසාරධම්මෙන තථා වාචා විනොදයෙ.",
                        "level": 1
                    },
                    {
                        "type": "gatha",
                        "text": "18. ධම්මචොද චුදිතස්ස විනොදෙති විප්පටිසාරො\nකරුණා හිතානුකම්පී වුට්ඨාන පුරෙක්ඛාරතා.",
                        "level": 1
                    },
                    {
                        "type": "gatha",
                        "text": "19. චොදකස්ස පටිපත්ති සම්බුද්ධෙන පකාසිතා\nසච්චෙ චෙව අකුප්පෙ ච චුදිතස්සෙ ච ධම්මතාති.",
                        "level": 1
                    }
                ],
                "footnotes": [
                    {
                        "type": "footnote",
                        "text": "1. විජානාථ - මඡසං."
                    },
                    {
                        "type": "footnote",
                        "text": "2. චයාතිතං - මඡසං."
                    },
                    {
                        "type": "footnote",
                        "text": "3. සරීසපාපීවිබ්රහ්මං - මඡසං."
                    },
                    {
                        "type": "footnote",
                        "text": "4. ජානාථ - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 468,
            "pali": {
                "entries": [
                    {
                        "type": "centered",
                        "text": "10.",
                        "level": 2
                    },
                    {
                        "type": "heading",
                        "text": "භික්ඛුනීක්ඛන්ධකං",
                        "level": 3
                    },
                    {
                        "type": "paragraph",
                        "text": "1. තෙන සමයෙන බුද්ධො භගවා සක්කෙසු විහරති කපිලවත්ථුස්මිං නිග්රොධාරාමෙ. අථ ඛො මහාපජාපති ගොතමී යෙන භගවා තෙනුපසඞ්කමි උපසඞ්කමිත්වා භගවන්තං අභිවාදෙත්වා එකමන්තං අට්ඨාසි. එකමන්තං ඨිතා ඛො මහාපජාපති ගොතමී භගවන්තං එතදවොච: “සාධු භන්තෙ ලභෙය්ය මාතුගාමො තථාගතප්පවෙදිතෙ ධම්මවිනයෙ අගාරස්මා අනගාරියං පබ්බජ්ජන්ති.”"
                    },
                    {
                        "type": "paragraph",
                        "text": "“අලං ගොතමී, මා තෙ රුච්චි මාතුගාමස්ස තථාගතප්පවෙදිතෙ ධම්මවිනයෙ අගාරස්මා අනගාරියං පබ්බජ්ජා”ති."
                    },
                    {
                        "type": "paragraph",
                        "text": "දුතියම්පි ඛො මහපජාපති ගොතමී භගවන්තං එතදවොච: “සාධු භන්තෙ ලභෙය්ය මාතුගාමො -පෙ- පබ්බජ්ජන්ති”."
                    },
                    {
                        "type": "paragraph",
                        "text": "“අලං ගොතමී, මා තෙ රුච්චි මාතුගාමස්ස -පෙ- පබ්බජ්ජා”ති."
                    },
                    {
                        "type": "paragraph",
                        "text": "තතියම්පි ඛො මහාපජාපතී ගොතමී භගවන්තං එතදවොච: “සාධු භන්තෙ ලභෙය්ය මාතුගාමො තථාගතප්පවෙදිතෙ ධම්මවිනයෙ අගාරස්මා අනගාරියං පබ්බජ්ජන්ති”."
                    },
                    {
                        "type": "paragraph",
                        "text": "“අලං ගොතමී, මා තෙ රුච්චි මාතුගාමස්ස තථාගතප්පවෙදිතෙ ධම්මවිනයෙ අගාරස්මා අනගාරීයං පබ්බජ්ජා”ති."
                    },
                    {
                        "type": "paragraph",
                        "text": "අථ ඛො මහාපජාපති ගොතමී “න භගවා අනුජානාති මාතුගාමස්ස තථාගතප්පවෙදිතෙ ධම්මවිනයෙ අගාරස්මා අනගාරියං පබ්බජ්ජන්ති” දුක්ඛී දුම්මනා අස්සුමුඛී රුදමානා භගවන්තං අභිවාදෙත්වා පදක්ඛිණං කත්වා පක්කාමි. අථ ඛො භගවා කපිලවත්ථුස්මිං යථාභිරන්තං විහරිත්වා යෙන වෙසාලී තෙන චාරිකං පක්කාමි. අනුපුබ්බෙන චාරිකං චරමානො යෙන වෙසාලී තදවසරි. තත්ර සුදං භගවා වෙසාලියං විහරති මහාවනෙ කූටාගාරසාලායං."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 470,
            "pali": {
                "entries": [
                    {
                        "type": "paragraph",
                        "text": "අථ ඛො මහාපජාපති ගොතමී කෙසෙ ඡෙදාපෙත්වා කාසායානි වත්ථානි අච්ඡාදෙත්වා සම්බහුලාහි සාකියානීහි සද්ධිං යෙන වෙසාලී තෙන පක්කාමි. අනුපුබ්බෙන යෙන වෙසාලි මහාවනං කූටාගාරසාලා තෙනුපසඞ්කමි. අථ ඛො මහාපජාපති ගොතමී සූනෙහි පාදෙහි රජොකිණ්ණෙන ගත්තෙන දුක්ඛී දුම්මනා අස්සුමුඛී රුදමානා බහිද්වාරකොට්ඨකෙ අට්ඨාසි අද්දසා ඛො ආයස්මා ආනන්දො මහාපජාපතිං ගොතමිං සූනෙහි පාදෙහි රජොකිණ්ණෙන ගත්තෙන දුක්ඛිං දුම්මනං අස්සුමුඛිං රුදමානං බහිද්වාරකොට්ඨකෙ ඨිතං, දිස්වාන මහාපජාපතිං ගොතමිං එතදවොච: “කිස්ස ත්වං ගොතමී සූනෙහි පාදෙහි රජොකිණ්ණෙන ගත්තෙන දුක්ඛී දුම්මනා අස්සුමුඛී රුදමානා බහිද්වාරකොට්ඨකෙ ඨිතා”ති. “තථා හි පන භන්තෙ ආනන්ද න භගවා අනුජානාති මාතුගාමස්ස තථාගතප්පවෙදිතෙ ධම්මවිනයෙ අගාරස්මා අනගාරියං පබ්බජ්ජන්ති.”"
                    },
                    {
                        "type": "paragraph",
                        "text": "2. තෙන හි ත්වං ගොතමී මුහුත්තං ඉධෙව තාව හොහි, යාවාහං භගවන්තං යාචාමි මාතුගාමස්ස තථාගතප්පවෙදිතෙ ධම්මවිනයෙ අගාරස්මා අනගාරියං පබ්බජ්ජන්ති."
                    },
                    {
                        "type": "paragraph",
                        "text": "අථ ඛො ආයස්මා ආනන්දො යෙන භගවා තෙනුපසඞ්කමි. උපසඞ්කමිත්වා භගවන්තං අභිවාදෙත්වා එකමන්තං නිසීදි. එකමන්තං නිසින්නො ඛො ආයස්මා ආනන්දො භගවන්තං එතදවොච: එසා භන්තෙ මහාපජාපති ගොතමී සූනෙහි පාදෙහි රජො කිණ්ණෙන ගත්තෙන දුක්ඛී දුම්මනා අස්සුමුඛී රුදමානා බහිද්වාරකොට්ඨකෙ ඨිතා “න භගවා අනුජානාති මාතුගාමස්ස තථාගතප්පවෙදිතෙ ධම්මවිනයෙ අගාරස්මා අනගාරියං පබ්බජ්ජන්ති”. සාධු භන්තෙ ලභෙය්ය මාතුගාමො තථාගතප්පවෙදිතෙ ධම්මවිනයෙ අගාරස්මා අනගාරියං පබ්බජ්ජන්ති."
                    },
                    {
                        "type": "paragraph",
                        "text": "“අලං ආනන්ද මා තෙ රුච්චි මාතුගාමස්ස තථාගතප්පවෙදිතෙ ධම්මවිනයෙ අගාරස්මා අනගාරියං පබ්බජ්ජා”ති."
                    },
                    {
                        "type": "paragraph",
                        "text": "දුතියම්පි ඛො ආයස්මා ආනන්දො භගවන්තං එතදවොච: “සාධු භන්තෙ ලභෙය්ය මාතුගාමො -පෙ- පබ්බජ්ජන්ති."
                    },
                    {
                        "type": "paragraph",
                        "text": "“අලං ආනන්ද මා තෙ රුච්චි මාතුගාමස්ස -පෙ- පබ්බජ්ජා”ති."
                    },
                    {
                        "type": "paragraph",
                        "text": "තතියම්පි ඛො ආයස්මා ආනන්දො භගවන්තං එතදවොච: සාධු භන්තෙ ලභෙය්ය මාතුගාමො -පෙ- පබ්බජ්ජන්ති."
                    },
                    {
                        "type": "paragraph",
                        "text": "“අලං ආනන්ද මා තෙ රුච්චි මාතුගාමස්ස තථාගතප්පවෙදිතෙ ධම්මවිනයෙ අගාරස්මා අනගාරියං පබ්බජ්ජා”ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 472,
            "pali": {
                "entries": [
                    {
                        "type": "paragraph",
                        "text": "අථ ඛො ආයස්මා ආනන්දො “න භගවා අනුජානාති මාතුගාමස්ස තථාගතප්පවෙදිතෙ ධම්මවිනයෙ අගාරස්මා අනගාරියං පබ්බජ්ජං යන්නූනාහං අඤ්ඤෙනපි පරියායෙන භගවන්තං යාචෙය්යං මාතුගාමස්ස තථාගතප්පවෙදිතෙ ධම්මවිනයෙ අගාරස්මා අනගාරියං පබ්බජ්ජන්ති”. අථ ඛො ආයස්මා ආනන්දො භගවන්තං එතදවොච: “භබ්බො නු ඛො භන්තෙ මාතුගාමො තථාගතප්පවෙදිතෙ ධම්මවිනයෙ අගාරස්මා අනගාරියං පබ්බජිත්වා සොතාපත්තිඵලං වා සකදාගාමිඵලං වා අනාගාමිඵලං වා අරහත්තඵලං වා සච්ඡිකාතුන්ති”?"
                    },
                    {
                        "type": "paragraph",
                        "text": "“භබ්බො ආනන්ද මාතුගාමො තථාගතප්පවෙදිතෙ ධම්මවිනයෙ අගාරස්මා අනගාරියං පබ්බජිත්වා සොතාපත්තිඵලම්පි සකදාගාමි ඵලම්පි අනාගාමි ඵලම්පි අරහත්තම්පි සච්ඡිකාතුන්ති”."
                    },
                    {
                        "type": "paragraph",
                        "text": "“සචෙ භන්තෙ භබ්බො මාතුගාමො -පෙ- අරහත්තම්පි සච්ඡිකාතුං බහූපකාරා භන්තෙ මහාපජාපති ගොතමී භගවතො මාතුච්ඡා ආපාදිකා පොසිකා ඛීරස්ස දායිකා භගවන්තං ජනෙත්තියා කාලකතාය ථඤ්ඤං පායෙසි. සාධු භන්තෙ ලභෙය්ය මාතුගාමො තථාගතප්පවෙදිතෙ ධම්මවිනයෙ අගාරස්මා අනගාරියං පබ්බජ්ජන්ති”."
                    },
                    {
                        "type": "paragraph",
                        "text": "3. “සචෙ ආනන්ද මහාපජාපතී ගොතමී අට්ඨ ගරුධම්මෙ පටිගණ්හාති සාවස්සා හොතු උපසම්පදා."
                    },
                    {
                        "type": "paragraph",
                        "text": "වස්සසතූපසම්පන්නාය භික්ඛුනියා තදහුපසම්පන්නස්ස භික්ඛුනො අභිවාදනං පච්චුට්ඨානං අඤ්ජලිකම්මං සාමීචිකම්මං කාතබ්බං. අයම්පි ධම්මො සක්කත්වා ගරුකත්වා මානෙත්වා පූජෙත්වා යාවජීවං අනතික්කමනීයො."
                    },
                    {
                        "type": "paragraph",
                        "text": "න භික්ඛුනියා අභික්ඛුකෙ ආවාසෙ වස්සං වසිතබ්බං, අයම්පි ධම්මො -පෙ- යාවජීවං අනතික්කමනීයො."
                    },
                    {
                        "type": "paragraph",
                        "text": "අනවද්ධමාසං භික්ඛුනියා භික්ඛුසඞ්ඝතො ද්වෙ ධම්මා පච්චාසිංසිතබ්බා: උපොසථපුච්ඡකඤ්ච ඔවාදූපසඞ්කමනඤ්ච. අයම්පි ධම්මො -පෙ- යාවජීවං අනතික්කමනීයො."
                    },
                    {
                        "type": "paragraph",
                        "text": "වස්සං වුත්ථාය භික්ඛුනියා උභතො සඞ්ඝෙ තීහි ඨානෙහි පවාරෙතබ්බං: දිට්ඨෙන වා සුතෙන වා පරිසඞ්කාය වා. අයම්පි ධම්මො -පෙ- යාව ජීවං අනතික්කමනීයො."
                    },
                    {
                        "type": "paragraph",
                        "text": "ගරුධම්මං අජ්ඣාපන්නාය භික්ඛුනියා උභතො සඞ්ඝෙ පක්ඛමානත්තං චරිතබ්බං, අයම්පි ධම්මො -පෙ- යාවජීවං අනතික්කමනීයො."
                    },
                    {
                        "type": "paragraph",
                        "text": "ද්වෙ වස්සානි ඡසු ධම්මෙසු සික්ඛිතසික්ඛාය සික්ඛමානාය උභතොසඞ්ඝෙ උපසම්පදා පරියෙසිතබ්බා. අයම්පි ධම්මො -පෙ- යාවජීවං අනතික්කමනීයො."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 474,
            "pali": {
                "entries": [
                    {
                        "type": "paragraph",
                        "text": "න භික්ඛුනියා කෙනචි පරියායෙන භික්ඛු අක්කොසිතබ්බො පරිභාසිතබ්බො, අයම්පි ධම්මො -පෙ- අනතික්කමනීයො."
                    },
                    {
                        "type": "paragraph",
                        "text": "අජ්ජතග්ගෙ ඔවටො භික්ඛුනීනං භික්ඛූසු වචනපථො, අනොවටො භික්ඛූනං භික්ඛුනීසු වචනපථො, අයම්පි ධම්මො සක්කත්වා ගරුකත්වා මානෙත්වා පූජෙත්වා යාවජීවං අනතික්කමනීයො."
                    },
                    {
                        "type": "paragraph",
                        "text": "සචෙ ආනන්ද මහාපජාපති ගොතමී ඉමෙ අට්ඨ ගරුධම්මෙ පටිගණ්හාති සා’වස්සා හොතු උපසම්පදා”ති."
                    },
                    {
                        "type": "paragraph",
                        "text": "අථ ඛො ආයස්මා ආනන්දො භගවතො සන්තිකෙ අට්ඨ ගරුධම්මෙ උග්ගහෙත්වා යෙන මහාපජාපති ගොතමී තෙනුපසඞ්කමි. උපසඞ්කමිත්වා මහාපජාපතිං ගොතමිං එතදවොච: “සචෙ ඛො ත්වං ගොතමි අට්ඨ ගරුධම්මෙ පටිගණ්හෙය්යාසි සා’ව තෙ භවිස්සති උපසම්පදා."
                    },
                    {
                        "type": "paragraph",
                        "text": "වස්සසතූපසම්පන්නාය භික්ඛුනියා තදහුපසම්පන්නස්ස භික්ඛුනො අභිවාදනං පච්චුට්ඨානං අඤ්ජලිකම්මං සාමීචිකම්මං කාතබ්බං -පෙ- අජ්ජතග්ගෙ ඔවටො භික්ඛුනීනං භික්ඛූසු වචනපථො, අනොවටො භික්ඛුනං භික්ඛුනීසු වචනපථො අයම්පි ධම්මො සක්කත්වා ගරුකත්වා මානෙත්වා පූජෙත්වා යාවජීවං අනතික්කමනීයො”."
                    },
                    {
                        "type": "paragraph",
                        "text": "“සචෙ ඛො ත්වං, ගොතමි, ඉමෙ අට්ඨ ගරුධම්මෙ පටිගණ්හෙය්යාසි “සාව තෙ භවිස්සති උපසම්පදා”ති."
                    },
                    {
                        "type": "paragraph",
                        "text": "“සෙය්යථාපි භන්තෙ ආනන්ද ඉත්ථී වා පුරිසො වා දහරො යුවා මණ්ඩනකජාතිකො සීසං නහාතො උප්පලමාලං වා වස්සිකමාලං වා අතිමුත්තකමාලං වා ලභිත්වා උභොහි හත්ථෙහි පටිග්ගහෙත්වා උත්තමඞ්ගෙ සිරස්මිං පතිට්ඨාපෙය්ය, එවමෙව ඛො අහං භන්තෙ ආනන්ද ඉමෙ අට්ඨ ගරුධම්මෙ පටිගණ්හාමි යාවජීවං අනතික්කමනීයෙ”ති."
                    },
                    {
                        "type": "paragraph",
                        "text": "4. අථ ඛො ආයස්මා ආනන්දො යෙන භගවා තෙනුපසඞ්කමි. උපසඞ්කමිත්වා භගවන්තං අභිවාදෙත්වා එකමන්තං නිසීදි. එකමන්තං නිසින්නො ඛො ආයස්මා ආනන්දො භගවන්තං එතදවොච: පටිග්ගහිතා භන්තෙ මහාපජාපතියා ගොතමියා අට්ඨ ගරුධම්මා උපසම්පන්නා භගවතො මාතුච්ඡා”ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 476,
            "pali": {
                "entries": [
                    {
                        "type": "paragraph",
                        "text": "“සචෙ ආනන්ද නාලභිස්සා මාතුගාමො තථාගතප්පවෙදිතෙ ධම්මවිනයෙ අගාරස්මා අනගාරියං පබ්බජ්ජං, චිරට්ඨිතිකං, ආනන්ද බ්රහ්මචරියං අභවිස්ස වස්සසහස්සං සද්ධම්මො තිට්ඨෙය්ය. යතො ච ඛො ආනන්ද මාතුගාමො තථාගතප්පවෙදිතෙ ධම්මවිනයෙ අගාරස්මා අනගාරියං පබ්බජිතො න’දානි ආනන්ද බ්රහ්මචරියං චිරට්ඨිතිකං භවිස්සති. පඤ්චෙව’දානි, ආනන්ද වස්සසතානි සද්ධම්මො ඨස්සති."
                    },
                    {
                        "type": "paragraph",
                        "text": "සෙය්යථාපි ආනන්ද යානි කානිචි කුලානි බහුඉත්ථිකානි{1} අප්පපුරිසකානි තානි සුප්පධංසියානි හොන්ති චොරෙහි කුම්භත්ථෙනකෙහි, එවමෙව ඛො ආනන්ද යස්මිං ධම්මවිනයෙ ලභති මාතුගාමො අගාරස්මා අනගාරියං පබ්බජ්ජං, න තං බ්රහ්මචරියං චිරට්ඨිතිකං හොති."
                    },
                    {
                        "type": "paragraph",
                        "text": "සෙය්යථාපි ආනන්ද සම්පන්නෙ සාලික්ඛෙත්තෙ සෙතට්ඨිකා නාම රොගජාති නිපතති, එවං තං සාලික්ඛෙත්තං න චිරට්ඨිතිකං හොති. එවමෙව ඛො ආනන්ද යස්මිං ධම්මවිනයෙ ලභති මාතුගාමො අගාරස්මා අනගාරියං පබ්බජ්ජං, න තං බ්රහ්මචරියං චිරට්ඨිතිකං හොති. සෙය්යථාපි ආනන්ද සම්පන්නෙ උච්ඡුක්ඛෙත්තෙ මඤ්ජෙට්ඨිකා නාම රොගජාති නිපතති එවං තං උච්ඡුක්ඛෙත්තං න චිරට්ඨිතිකං හොති, එවමෙව ඛො ආනන්ද යස්මිං ධම්මවිනයෙ ලභති මාතුගාමො අගාරස්මා අනගාරියං පබ්බජ්ජං න තං බ්රහ්මචරියං චිරට්ඨිතිකං හොති."
                    },
                    {
                        "type": "paragraph",
                        "text": "සෙය්යථාපි ආනන්ද පුරිසො මහතො තළාකස්ස පටිගච්චෙව{2} ආළිං බන්ධෙය්ය, යාවදෙව උදකස්ස අනතික්කමනාය, එවමෙව ඛො ආනන්ද මයා පටිගච්චෙව භික්ඛුනීනං අට්ඨ ගරුධම්මා{3} පඤ්ඤත්තා යාවජීවං අනතික්කමනීයා”ති."
                    },
                    {
                        "type": "centered",
                        "text": "භික්ඛුනීනං අට්ඨ ගරුධම්මා.",
                        "level": 1
                    },
                    {
                        "type": "paragraph",
                        "text": "5. අථ ඛො මහාපජාපති ගොතමී යෙන භගවා තෙනුපසඞ්කමි. උපසඞ්කමිත්වා භගවන්තං අභිවාදෙත්වා එකමන්තං අට්ඨාසි. එකමන්තං ඨිතා ඛො මහාපජාපතී ගොතමී භගවන්තං එතදවොච: “කථාහම්භන්තෙ ඉමාසු සාකියානීසු පටිපජ්ජාමී”ති."
                    },
                    {
                        "type": "paragraph",
                        "text": "අථ ඛො භගවා මහාපජාපතිං ගොතමිං ධම්මියා කථාය සන්දස්සෙසි සමාදපෙසි සමුත්තෙජෙසි සම්පහංසෙසි. අථ ඛො මහාපජාපති ගොතමී භගවතා ධම්මියා කථාය සන්දස්සිතා සමාදපිතා සමුත්තෙජිතා සම්පහංසිතා භගවන්තං අභිවාදෙත්වා පදක්ඛිණං කත්වා පක්කාමි. අථ ඛො භගවා එතස්මිං නිදානෙ එතස්මිං පකරණෙ ධම්මිං කථං කත්වා භික්ඛූ ආමන්තෙසි: **“අනුජානාමි භික්ඛවෙ භික්ඛූහි භික්ඛුනියො උපසම්පාදෙතුන්ති”.**"
                    }
                ],
                "footnotes": [
                    {
                        "type": "footnote",
                        "text": "1. බහුත්ථිකානි - මඡසං."
                    },
                    {
                        "type": "footnote",
                        "text": "2. පටිකච්චෙව - මඡසං"
                    },
                    {
                        "type": "footnote",
                        "text": "3. අට්ඨගරුධම්ම - න. මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 478,
            "pali": {
                "entries": [
                    {
                        "type": "paragraph",
                        "text": "6. අථ ඛො තා භික්ඛුනියො මහාපජාපතිං ගොතමිං එතදවොචුං. “අය්යා අනුපසම්පන්නා, මයම්හා උපසම්පන්නා. එවං හි භගවතා පඤ්ඤත්තං: “භික්ඛූහි භික්ඛුනියො උපසම්පාදෙතබ්බා”ති."
                    },
                    {
                        "type": "paragraph",
                        "text": "අථ ඛො මහාපජාපති ගොතමී යෙනායස්මා ආනන්දො තෙනුපසඞ්කමි. උපසඞ්කමිත්වා ආයස්මන්තං ආනන්දං අභිවාදෙත්වා එකමන්තං අට්ඨාසි. එකමන්තං ඨිතා ඛො මහාපජාපති ගොතමී ආයස්මන්තං ආනන්දං එතදවොච: “ඉමා මං භන්තෙ ආනන්ද භික්ඛුනියො එවමාහංසු “අය්යා අනුපසම්පන්නා මයම්හා{1} උපසම්පන්නා එවං හි භගවතා පඤ්ඤත්තං භික්ඛූහි භික්ඛුනියො උපසම්පාදෙතබ්බා’ති."
                    },
                    {
                        "type": "paragraph",
                        "text": "අථ ඛො ආයස්මා ආනන්දො යෙන භගවා තෙනුපසඞ්කමි. උපසඞ්කමිත්වා භගවන්තං අභිවාදෙත්වා එකමන්තං නිසීදි, එකමන්තං නිසින්නො ඛො ආයස්මා ආනන්දො භගවන්තං එතදවොච: “මහාපජාපති භන්තෙ ගොතමී එවමාහ “ඉමා මං භන්තෙ ආනන්ද භික්ඛුනියො එවමාහංසු: අය්යා අනුපසම්පන්නා, මයම්හා{2} උපසම්පන්නා, එවං හි භගවතා පඤ්ඤත්තං භික්ඛූහි භික්ඛුනියො උපසම්පාදෙතබ්බා’ති."
                    },
                    {
                        "type": "paragraph",
                        "text": "**“යදග්ගෙන ආනන්ද මහාපජාපතියා ගොතමියා අට්ඨ ගරුධම්මා පටිග්ගහිතා තදෙව සා උපසම්පන්නා”ති.**"
                    },
                    {
                        "type": "paragraph",
                        "text": "8. අථ ඛො මහාපජාපති ගොතමී යෙනායස්මා ආනන්දො තෙනුපසඞ්කමි. උපසඞ්කමිත්වා ආයස්මන්තං ආනන්දං අභිවාදෙත්වා එකමන්තං අට්ඨාසි එකමන්තං ඨිතා ඛො මහාපජාපති ගොතමී ආයස්මන්තං ආනන්දං එතදවොච. “එකාහං භන්තෙ ආනන්ද භගවන්තං වරං යාචාමි. සාධු භන්තෙ භගවා අනුජානෙය්ය භික්ඛූනඤ්ච භික්ඛුනීනඤ්ච යථාවුඩ්ඪං අභිවාදනං පච්චුට්ඨානං අඤ්ජලිකම්මං සාමීචිකම්ම”න්ති."
                    },
                    {
                        "type": "paragraph",
                        "text": "අථ ඛො ආයස්මා ආනන්දො යෙන භගවා තෙනුපසඞ්කමි. උපසඞ්කමිත්වා භගවන්තං අභිවාදෙත්වා එකමන්තං නිසීදි. එකමන්තං නිසින්නො ඛො ආයස්මා ආනන්දො භගවන්තං එතදවොච: “මහාපජාපති භන්තෙ ගොතමී එවමාහ ‘එකාහං භන්තෙ ආනන්ද භගවන්තං වරං යාචාමි. සාධු භන්තෙ භගවා අනුජානෙය්ය භික්ඛූනඤ්ච භික්ඛුනීනඤ්ච යථාවුඩ්ඪං අභිවාදනං පච්චුට්ඨානං අඤ්ජලිකම්මං සාමීචිකම්ම’න්ති."
                    }
                ],
                "footnotes": [
                    {
                        "type": "footnote",
                        "text": "1. මයං වම්හා - මඡසං."
                    },
                    {
                        "type": "footnote",
                        "text": "2. මයං වම්හා - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 480,
            "pali": {
                "entries": [
                    {
                        "type": "paragraph",
                        "text": "“අට්ඨානමෙතං ආනන්ද අනවකාසො යං තථාගතො අනුජානෙය්ය මාතුගාමස්ස අභිවාදනං පච්චුට්ඨානං අඤ්ජලිකම්මං සාමීචිකම්මං. ඉමෙ හි නාම ආනන්ද අඤ්ඤතිත්ථියා දුරක්ඛාතධම්මා මාතුගාමස්ස අභිවාදනං පච්චුට්ඨානං අඤ්ජලිකම්මං සාමීචිකම්මං න කරිස්සන්ති. කිමඞ්ගං පන තථාගතො අනුජානිස්සති මාතුගාමස්ස අභිවාදනං පච්චුට්ඨානං අඤ්ජලිකම්මං සාමීචිකම්මන්ති. අථ ඛො භගවා එතස්මිං නිදානෙ එතස්මිං පකරණෙ ධම්මිං කථං කත්වා භික්ඛූ ආමන්තෙසි: **“න භික්ඛවෙ මාතුගාමස්ස අභිවාදනං පච්චුට්ඨානං අඤ්ජලිකම්මං සාමීචිකම්මං කාතබ්බං. යො කරෙය්ය ආපත්ති දුක්කටස්සා”ති.**"
                    },
                    {
                        "type": "paragraph",
                        "text": "9. අථ ඛො මහාපජාපති ගොතමී යෙන භගවා තෙනුපසඞ්කමි. උපසඞ්කමිත්වා භගවන්තං අභිවාදෙත්වා එකමන්තං අට්ඨාසි. එකමන්තං ඨිතා ඛො මහාපජාපති ගොතමී භගවන්තං එතදවොච: “යානි තානි භන්තෙ භික්ඛුනීනං සික්ඛාපදානි භික්ඛූහි සාධාරණානි කථං මයං භන්තෙ තෙසු සික්ඛාපදෙසු පටිපජ්ජාමා”ති."
                    },
                    {
                        "type": "paragraph",
                        "text": "**“යානි තානි ගොතමී භික්ඛුනීනං සික්ඛාපදානී භික්ඛූහි සාධාරණානි යථා භික්ඛූ සික්ඛන්ති තථා තෙසු සික්ඛාපදෙසු සික්ඛථා”ති. **"
                    },
                    {
                        "type": "paragraph",
                        "text": "“යානි පන තානි භන්තෙ භික්ඛුනීනං සික්ඛාපදානි භික්ඛූහි අසාධාරණානි, කථං මයං භන්තෙ තෙසු සික්ඛාපදෙසු පටිපජ්ජාමා”ති."
                    },
                    {
                        "type": "paragraph",
                        "text": "**“යානි තානි ගොතමී භික්ඛුනීනං සික්ඛාපදානි භික්ඛූහි අසාධාරණානි යථා පඤ්ඤත්තෙසු සික්ඛාපදෙසු සික්ඛථාති.”**"
                    },
                    {
                        "type": "paragraph",
                        "text": "10. අථ ඛො මහාපජාපති ගොතමී යෙන භගවා තෙනුපසඞ්කමි. උපසඞ්කමිත්වා භගවන්තං අභිවාදෙත්වා එකමන්තං අට්ඨාසි. එකමන්තං ඨිතා ඛො මහාපජාපති ගොතමී භගවන්තං එතදවොච: “සාධු මෙ භන්තෙ භගවා සංඛිත්තෙන ධම්මං දෙසෙතු යාහං ධම්මං{1} සුත්වා එකා වූපකට්ඨා අප්පමත්තා ආතාපිනී පහිතත්තා විහරෙය්යන්ති.”"
                    }
                ],
                "footnotes": [
                    {
                        "type": "footnote",
                        "text": "1. යමහං භගවතො ධම්මං - සීමු."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 482,
            "pali": {
                "entries": [
                    {
                        "type": "paragraph",
                        "text": "“යෙ ච ඛො{1} ත්වං ගොතමි, ධම්මෙ ජානෙය්යාසි ඉමෙ ධම්මා සරාගාය සංවත්තන්ති නො විරාගාය, සංයොගාය සංවත්තන්ති නො විසංයොගාය. ආචයාය සංවත්තන්ති නො අපචයාය. මහිච්ඡතාය සංවත්තන්ති නො අප්පිච්ඡතාය. අසන්තුට්ඨියා සංවත්තන්ති නො සන්තුට්ඨියා සඞ්ගණිකාය සංවත්තන්ති නො පවිවෙකාය කොසජ්ජාය සංවත්තන්ති නො වීරියාරම්භාය. දුභරතාය{2} සංවත්තන්ති නො සුභරතාය. එකංසෙන ගොතමි ධාරෙය්යාසි නෙසො ධම්මො නෙසො විනයො නෙතං සත්ථුසාසනන්ති."
                    },
                    {
                        "type": "paragraph",
                        "text": "“යෙ ච ඛො ත්වං ගොතමි ධම්මෙ ජානෙය්යාසි ඉමෙ ධම්මා විරාගාය සංවත්තන්ති නො සරාගාය. විසඤ්ඤොගාය සංවත්තන්ති නො සඤ්ඤොගාය, අපචයාය සංවත්තන්ති නො ආචයාය. අප්පිච්ඡතාය සංවත්තන්ති නො මහිච්ඡතාය. සන්තුට්ඨියා සංවත්තන්ති නො අසන්තුට්ඨියා. පවිවෙකාය සංවත්තන්ති නො සඞ්ගණිකාය. වීරියාරම්භාය සංවත්තන්ති නො කොසජ්ජාය. සුභරතාය සංවත්තන්ති නො දුභරතාය. එකංසෙන ගොතමි, ධාරෙය්යාසි එසො ධම්මො එසො විනයො එතං සත්ථුසාසනන්ති.”"
                    },
                    {
                        "type": "paragraph",
                        "text": "11. තෙන ඛො පන සමයෙන භික්ඛුනීනං පාතිමොක්ඛං න උද්දිසීයති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "**“අනුජානාමි භික්ඛවෙ භික්ඛුනීනං පාතිමොක්ඛං උද්දිසිතුන්ති.” **"
                    },
                    {
                        "type": "paragraph",
                        "text": "අථ ඛො භික්ඛූනං එතදහොසි: “කෙන නු ඛො භික්ඛුනීනං පාතිමොක්ඛං උද්දිසිතබ්බන්ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "**“අනුජානාමි භික්ඛවෙ භික්ඛූහි භික්ඛුනීනං පාතිමොක්ඛං උද්දිසිතුන්ති.”**"
                    },
                    {
                        "type": "paragraph",
                        "text": "තෙන ඛො පන සමයෙන භික්ඛූ භික්ඛුනූපස්සයං උපසඞ්කමිත්වා භික්ඛුනීනං පාතිමොක්ඛං උද්දිසන්ති. මනුස්සා උජ්ඣායන්ති ඛීයන්ති විපාචෙන්ති: “ජායායො ඉමා ඉමෙසං ජාරියො ඉමා ඉමෙසං ඉදානි ඉමෙ ඉමාහි සද්ධිං අභිරමිස්සන්තී”ති."
                    }
                ],
                "footnotes": [
                    {
                        "type": "footnote",
                        "text": "1. යෙ ඛො. - සී. මු."
                    },
                    {
                        "type": "footnote",
                        "text": "2. දුබ්භරතාය - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 484,
            "pali": {
                "entries": [
                    {
                        "type": "paragraph",
                        "text": "අස්සොසුං ඛො භික්ඛූ තෙසං මනුස්සානං උජ්ඣායන්තානං ඛීයන්තානං විපාචෙන්තානං අථ ඛො තෙ භික්ඛූ භගවතො එතමත්ථං ආරොචෙසුං. **“න භික්ඛවෙ භික්ඛූහි භික්ඛුනීනං පාතිමොක්ඛං උද්දිසිතබ්බං. යො උද්දිසෙය්ය ආපත්ති දුක්කටස්ස. අනුජානාමි භික්ඛවෙ, භික්ඛුනීහි භික්ඛුනීනං පාතිමොක්ඛං උද්දිසිතුන්ති.” **"
                    },
                    {
                        "type": "paragraph",
                        "text": "භික්ඛුනියො න ජානන්ති එවං පාතිමොක්ඛං උද්දිසිතබ්බන්ති. භගවතො එතමත්ථං ආරොචෙසුං. **“අනුජානාමි භික්ඛවෙ, භික්ඛූහි භික්ඛුනීනං ආචික්ඛිතුං. එවං පාතිමොක්ඛං උද්දිසෙය්යාථා”ති.**"
                    },
                    {
                        "type": "paragraph",
                        "text": "12. තෙන ඛො පන සමයෙන භික්ඛුනියො ආපත්තිං න පටිකරොන්ති. භගවතො එතමත්ථං ආරොචෙසුං. **“න භික්ඛවෙ භික්ඛුනියා ආපත්ති න පටිකාතබ්බා. යා න පටිකරෙය්ය, ආපත්ති දුක්කටස්සා”ති.**"
                    },
                    {
                        "type": "paragraph",
                        "text": "භික්ඛුනියො න ජානන්ති: “එවං ආපත්ති පටිකාතබ්බා’ති . භගවතො එතමත්ථං ආරොචෙසුං. **“අනුජානාමි භික්ඛවෙ භික්ඛූහි භික්ඛුනීනං ආචික්ඛිතුං එවං ආපත්තිං පටිකරෙය්යාථා’ති.”**"
                    },
                    {
                        "type": "paragraph",
                        "text": "අථ ඛො භික්ඛූනං එතදහොසි: “කෙන නු ඛො භික්ඛුනීනං ආපත්ති පටිග්ගහෙතබ්බා’ති. භගවතො එතමත්ථං ආරොචෙසුං. **“අනුජානාමි භික්ඛවෙ භික්ඛූහි භික්ඛුනීනං ආපත්තිං පටිග්ගහෙතු’න්ති.”**"
                    },
                    {
                        "type": "paragraph",
                        "text": "13. තෙන ඛො පන සමයෙන භික්ඛුනියො රථිකායපි{1} ව්යූහෙ’පි සිඞ්ඝාටකෙපි භික්ඛුං පස්සිත්වා පත්තං භූමියං නික්ඛිපිත්වා එකංසං උත්තරාසඞ්ගං කරිත්වා උක්කුටිකං නිසීදිත්වා අඤ්ජලිං පග්ගහෙත්වා ආපත්තිං පටිකරොන්ති. මනුස්සා උජ්ඣායන්ති ඛීයන්ති විපාචෙන්ති: ‘ජායායො ඉමා ඉමෙසං, ජාරියො ඉමා ඉමෙසං. රත්තිං විමානෙත්වා ඉදානි ඛමාපෙන්තී”ති. භගවතො එතමත්ථං ආරොචෙසුං. **“න භික්ඛවෙ භික්ඛූහි භික්ඛුනීනං ආපත්ති පටිග්ගහෙතබ්බා. යො පටිගණ්හෙය්ය ආපත්ති දුක්කටස්ස. අනුජානාමි භික්ඛවෙ භික්ඛුනීහි** **භික්ඛුනීනං ආපත්තිං පටිග්ගහෙතුන්ති.”**"
                    },
                    {
                        "type": "paragraph",
                        "text": "භික්ඛුනියො න ජානන්ති: එවං ආපත්ති පටිග්ගහෙතබ්බා’ති. භගවතො එතමත්ථං ආරොචෙසුං. **“අනුජානාමි භික්ඛවෙ භික්ඛූහි භික්ඛුනීනං ආචික්ඛිතුං එවං ආපත්තිං පටිගණ්හෙය්යාථා”ති.**"
                    }
                ],
                "footnotes": [
                    {
                        "type": "footnote",
                        "text": "1. රටයාපි - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 486,
            "pali": {
                "entries": [
                    {
                        "type": "paragraph",
                        "text": "14. තෙන ඛො පන සමයෙන භික්ඛුනීනං කම්මං න කරීයති. භගවතො එතමත්ථං ආරොචෙසුං. **“අනුජානාමි භික්ඛවෙ භික්ඛුනීනං කම්මං කාතුන්ති.”**"
                    },
                    {
                        "type": "paragraph",
                        "text": "අථ ඛො භික්ඛූනං එතදහොසි. “කෙන නු ඛො භික්ඛුනීනං කම්මං කාතබ්බන්ති? භගවතො එතමත්ථං ආරොචෙසුං. **“අනුජානාමි භික්ඛවෙ භික්ඛූහි භික්ඛුනීනං කම්මං කාතුන්ති.”**"
                    },
                    {
                        "type": "paragraph",
                        "text": "15. තෙන ඛො පන සමයෙන කතකම්මා භික්ඛුනියො රථිකායපි{1} ව්යූහෙපි සිංඝාටකෙපි භික්ඛුං පස්සිත්වා පත්තං භූමියං නික්ඛිපිත්වා එකංසං උත්තරාසඞ්ගං කරිත්වා උක්කුටිකං නිසීදිත්වා අඤ්ජලිං පග්ගහෙත්වා ඛමාපෙන්ති එවං නූන කාතබ්බන්ති මඤ්ඤමානා. මනුස්සා තථෙව උජ්ඣායන්ති ඛීයන්ති විපාචෙන්ති: ‘ජායායො ඉමා ඉමෙසං ජාරියො ඉමා ඉමෙසං. රත්තිං විමානෙත්වා ඉදානි ඛමාපෙන්තී”ති. භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "**“න භික්ඛවෙ භික්ඛූහි භික්ඛුනීනං කම්මං කාතබ්බං. යො කරෙය්ය ආපත්ති දුක්කටස්ස. අනුජානාමි භික්ඛවෙ භික්ඛුනීහි භික්ඛුනීනං කම්මං කාතුන්ති.” **"
                    },
                    {
                        "type": "paragraph",
                        "text": "භික්ඛුනියො න ජානන්ති: ‘එවං කම්මං කාතබ්බන්ති’. භගවතො එතමත්ථං ආරොචෙසුං. **“අනුජානාමි භික්ඛවෙ භික්ඛූහි භික්ඛුනීනං ආචික්ඛිතුං ‘එවං කම්මං කරෙය්යාථා’ති.**"
                    },
                    {
                        "type": "paragraph",
                        "text": "16. තෙන ඛො පන සමයෙන භික්ඛුනියො සඞ්ඝමජ්ඣෙ භණ්ඩනජාතා කලහජාතා විවාදාපන්නා අඤ්ඤමඤ්ඤං මුඛසත්තීහි විතුදන්තී{2} විහරන්ති. න සක්කොන්ති තං අධිකරණං වූපසමෙතුං. භගවතො එතමත්ථං ආරොචෙසුං. **“අනුජානාමි භික්ඛවෙ භික්ඛූහි භික්ඛුනීනං අධිකරණං වූපසමෙතුන්ති.”**"
                    },
                    {
                        "type": "paragraph",
                        "text": "17. තෙන ඛො පන සමයෙන භික්ඛූ භික්ඛුනීනං අධිකරණං වූපසමෙන්ති. තස්මිං ඛො පන අධිකරණෙ විනිච්ඡියමානෙ දිස්සන්ති භික්ඛුනියො කම්මප්පත්තායො’පි ආපත්තිගාමිනියොපි. භික්ඛුනියො එවමාහංසු: “සාධු භන්තෙ අය්යාව භික්ඛුනීනං කම්මං කරොන්තු අය්යාව භික්ඛුනීනං ආපත්තිං පටිගණ්හන්තු. එවං හි භගවතා පඤ්ඤත්තං “භික්ඛූහි භික්ඛුනීනං අධිකරණං වූපසමෙතබ්බන්ති.” භගවතො එතමත්ථං ආරොචෙසුං."
                    }
                ],
                "footnotes": [
                    {
                        "type": "footnote",
                        "text": "1. රථිකායපි. - මඡසං."
                    },
                    {
                        "type": "footnote",
                        "text": "2. විතුදන්තා - සීමු."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 488,
            "pali": {
                "entries": [
                    {
                        "type": "paragraph",
                        "text": "**“අනුජානාමි භික්ඛවෙ භික්ඛූහි භික්ඛුනීනං කම්මං ආරොපෙත්වා භික්ඛුනීනං නිය්යාදෙතුං, භික්ඛුනීහි භික්ඛුනීනං කම්මං කාතුං. භික්ඛූහි භික්ඛුනීනං ආපත්තිං ආරොපෙත්වා භික්ඛුනීනං නිය්යාදෙතුං, භික්ඛුනීහි භික්ඛුනීනං ආපත්තිං පටිග්ගහෙතුන්ති”.**"
                    },
                    {
                        "type": "paragraph",
                        "text": "18. තෙන ඛො පන සමයෙන උප්පලවණ්ණාය භික්ඛුනියා අන්තෙවාසිනී භික්ඛුනී සත්ත වස්සානි භගවන්තං අනුබද්ධා හොති විනයං පරියාපුණන්ති. තස්සා මුට්ඨස්සතිනියා ගහිතො ගහිතො මුස්සති. අස්සොසි ඛො සා භික්ඛුනී භගවා කිර සාවත්ථිං ගන්තුකාමො’ති. අථ තස්සා භික්ඛුනියා එතදහොසි: අහං ඛො සත්ත වස්සානි භගවන්තං අනුබන්ධිං විනයං පරියාපුණන්තී. තස්සා මෙ මුට්ඨස්සතිනියා ගහිතො ගහිතො මුස්සති. දුක්කරං ඛො පන මාතුගාමෙන යාවජීවං සත්ථාරං අනුබන්ධිතුං. කථං නු ඛො මයා පටිපජ්ජිතබ්බන්ති? අථ ඛො සා භික්ඛුනී භික්ඛුනීනං එතමත්ථං ආරොචෙසි. භික්ඛුනියො භික්ඛූනං එතමත්ථං ආරොචෙසුං. භික්ඛූ භගවතො එතමත්ථං ආරොචෙසුං. **“අනුජානාමි භික්ඛවෙ භික්ඛූහි භික්ඛුනීනං විනයං වාචෙතුන්ති.”**"
                    },
                    {
                        "type": "centered",
                        "text": "පඨම භාණවාරං.",
                        "level": 1
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 490,
            "pali": {
                "entries": [
                    {
                        "type": "paragraph",
                        "text": "19. අථ ඛො භගවා වෙසාලියං යථාභිරන්තං විහරිත්වා යෙන සාවත්ථි තෙන චාරිකං පක්කාමි. අනුපුබ්බෙන චාරිකං චරමානො යෙන සාවත්ථි තදවසරි. තත්ර සුදං භගවා සාවත්ථියං විහරති ජෙතවනෙ අනාථපිණ්ඩිකස්ස ආරාමෙ."
                    },
                    {
                        "type": "paragraph",
                        "text": "20. තෙන ඛො පන සමයෙන ඡබ්බග්ගියා භික්ඛූ භික්ඛුනියො කද්දමොදකෙන ඔසිඤ්චන්ති ‘අප්පෙවනාම අම්හෙසු සාරජ්ජෙය්යුන්ති.’ භගවතො එතමත්ථං ආරොචෙසුං. **“න භික්ඛවෙ භික්ඛුනා**** භික්ඛුනියො කද්දමොදකෙන ඔසිඤ්චිතබ්බා. යො ඔසිඤ්චෙය්ය ආපත්ති දුක්කටස්ස. අනුජානාමි. භික්ඛවෙ තස්ස භික්ඛුනො දණ්ඩකම්මං කාතුන්ති.” **"
                    },
                    {
                        "type": "paragraph",
                        "text": "අථ ඛො භික්ඛූනං එතදහොසි: ‘කින්නු ඛො දණ්ඩකම්මං කාතබ්බන්ති.’ භගවතො එතමත්ථං ආරොචෙසුං. **“අවන්දියො සො භික්ඛවෙ භික්ඛු භික්ඛුනිසඞ්ඝෙන කාතබ්බො”ති.**"
                    },
                    {
                        "type": "paragraph",
                        "text": "21. තෙන ඛො පන සමයෙන ඡබ්බග්ගියා භික්ඛූ කායං විවරිත්වා භික්ඛුනීනං දස්සෙන්ති -පෙ- ඌරුං විවරිත්වා භික්ඛුනීනං දස්සෙන්ති, අඞ්ගජාතං විවරිත්වා භික්ඛුනීනං දස්සෙන්ති, භික්ඛුනියො ඔභාසෙන්ති, භික්ඛුනීහි සද්ධිං සම්පයොජෙන්ති ‘අප්පෙවනාම අම්හෙසු සාරජ්ජෙය්යුන්ති.’ භගවතො එතමත්ථං ආරොචෙසුං."
                    },
                    {
                        "type": "paragraph",
                        "text": "**“න භික්ඛවෙ භික්ඛුනා කායො විවරිත්වා භික්ඛුනීනං දස්සෙතබ්බො. න ඌරු විවරිත්වා භික්ඛුනීනං දස්සෙතබ්බො. න අඞ්ගජාතං විවරිත්වා භික්ඛුනීනං දස්සෙතබ්බං. න භික්ඛුනියො ඔභාසෙතබ්බා. න භික්ඛුනීහි සද්ධිං සම්පයොජෙතබ්බං යො සම්පයොජෙය්ය ආපත්ති දුක්කටස්ස. අනුජානාමි භික්ඛවෙ තස්ස භික්ඛුනො දණ්ඩකම්මං කාතුන්ති.” **"
                    },
                    {
                        "type": "paragraph",
                        "text": "අථ ඛො භික්ඛූනං එතදහොසි කින්නු ඛො දණ්ඩකම්මං කාතබ්බන්ති. භගවතො එතමත්ථං ආරොචෙසුං. **“අවන්දියො සො භික්ඛවෙ භික්ඛු භික්ඛුනිසඞ්ඝෙන කාතබ්බොති.”**"
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 492,
            "pali": {
                "entries": [
                    {
                        "type": "paragraph",
                        "text": "22. තෙන ඛො පන සමයෙන ඡබ්බග්ගියා භික්ඛුනියො භික්ඛූ කද්දමොදකෙන ඔසිඤ්චන්ති ‘අප්පෙවනාම අම්හෙසු සාරජ්ජෙය්යුන්ති.’ භගවතො එතමත්ථං ආරොචෙසුං. **න භික්ඛවෙ භික්ඛුනියා භික්ඛු කද්දමොදකෙන ඔසිඤ්චිතබ්බො. යා ඔසිඤ්චෙය්ය ආපත්ති දුක්කටස්ස. අනුජානාමි භික්ඛවෙ තස්සා භික්ඛුනියා දණ්ඩකම්මං කාතුන්ති.” **"
                    },
                    {
                        "type": "paragraph",
                        "text": "අථ ඛො භික්ඛූනං එතදහොසි “කින්නු ඛො දණ්ඩකම්මං කාතබ්බන්ති.” භගවතො එතමත්ථං ආරොචෙසුං. **“අනුජානාමි භික්ඛවෙ ආවරණං කාතුන්ති.”**"
                    },
                    {
                        "type": "paragraph",
                        "text": "ආවරණෙ කතෙ න ආදියන්ති. භගවතො එතමත්ථං ආරොචෙසුං. **“අනුජානාමි භික්ඛවෙ ඔවාදං ඨපෙතුන්ති.”**"
                    },
                    {
                        "type": "paragraph",
                        "text": "23. තෙන ඛො පන සමයෙන ඡබ්බග්ගියා භික්ඛුනියො කායං විවරිත්වා භික්ඛූනං දස්සෙන්ති. ථනං විවරිත්වා භික්ඛූනං දස්සෙන්ති. ඌරුං විවරිත්වා භික්ඛූනං දස්සෙන්ති. අඞ්ගජාතං විවරිත්වා භික්ඛූනං දස්සෙන්ති. භික්ඛූ ඔභාසෙන්ති. භික්ඛූහි සද්ධිං සම්පයොජෙන්ති. “අප්පෙවනාම අම්හෙසු සාරජ්ජෙය්යුන්ති. භගවතො එතමත්ථං ආරොචෙසුං. **“න භික්ඛවෙ භික්ඛුනියා කායො විවරිත්වා භික්ඛූනං දස්සෙතබ්බො, න ථනං විවරිත්වා**** භික්ඛූනං දස්සෙතබ්බං, න ඌරු විවරිත්වා භික්ඛූනං දස්සෙතබ්බො, න අඞ්ගජාතං විවරිත්වා භික්ඛූනං දස්සෙතබ්බං, න භික්ඛූ ඔභාසිතබ්බා, න භික්ඛූහි සද්ධිං සම්පයොජෙතබ්බං. යා සම්පයොජෙය්ය ආපත්ති දුක්කටස්ස. අනුජානාමි භික්ඛවෙ තස්සා භික්ඛුනියා දණ්ඩකම්මං කාතුන්ති. **"
                    },
                    {
                        "type": "paragraph",
                        "text": "අථ ඛො භික්ඛූනං එතදහොසි ‘කින්නු ඛො දණ්ඩකම්මං කාතබ්බන්ති. භගවතො එතමත්ථං ආරොචෙසුං. **අනුජානාමි භික්ඛවෙ ආවරණං කාතුන්ති.** ආවරණෙ කතෙ න ආදියන්ති. භගවතො එතමත්ථං ආරොචෙසුං. **“අනුජානාමි භික්ඛවෙ ඔවාදං ඨපෙතුන්ති.”**"
                    },
                    {
                        "type": "paragraph",
                        "text": "අථ ඛො භික්ඛූනං එතදහොසි ‘කප්පති නු ඛො ඔවාදඨපිතාය භික්ඛුනියා සද්ධිං උපොසථං කාතුං න නු ඛො කප්පතී”ති. භගවතො එතමත්ථං ආරොචෙසුං. “න භික්ඛවෙ ඔවාදට්ඨපිතාය භික්ඛුනියා සද්ධිං උපොසථො කාතබ්බො යාව න තං අධිකරණං වූපසන්තං හොතී”ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 494,
            "pali": {
                "entries": [
                    {
                        "type": "paragraph",
                        "text": "24. තෙන ඛො පන සමයෙන ආයස්මා උදායී ඔවාදං ඨපෙත්වා චාරිකං පක්කාමි. භික්ඛුනියො උජ්ඣායන්ති ඛීයන්ති විපාචෙන්ති: “කථං හි නාම අය්යො උදායී ඔවාදං ඨපෙත්වා චාරිකං පක්කමිස්සතී?ති. භගවතො එතමත්ථං ආරොචෙසුං. **“න භික්ඛවෙ ඔවාදං ඨපෙත්වා චාරිකා පක්කමිතබ්බා යො පක්කමෙය්ය ආපත්ති දුක්කටස්සා”ති.**"
                    },
                    {
                        "type": "paragraph",
                        "text": "25. තෙන ඛො පන සමයෙන බාලා අව්යත්තා ඔවාදං ඨපෙන්ති. භගවතො එතමත්ථං ආරොචෙසුං. **“න භික්ඛවෙ බාලෙන අව්යත්තෙන ඔවාදො ඨපෙතබ්බො. යො ඨපෙය්ය ආපත්ති දුක්කටස්සාති.**"
                    },
                    {
                        "type": "paragraph",
                        "text": "26. තෙන ඛො පන සමයෙන භික්ඛූ අවත්ථුස්මිං අකාරණෙ ඔවාදං ඨපෙන්ති. භගවතො එතමත්ථං ආරොචෙසුං. **“න භික්ඛවෙ අවත්ථුස්මිං අකාරණෙ ඔවාදො ඨපෙතබ්බො. යො ඨපෙය්ය ආපත්ති දුක්කටස්සා”ති.**"
                    },
                    {
                        "type": "paragraph",
                        "text": "27. තෙන ඛො පන සමයෙන භික්ඛූ ඔවාදං ඨපෙත්වා විනිච්ඡයං න දෙන්ති. භගවතො එතමත්ථං ආරොචෙසුං. **“න භික්ඛවෙ ඔවාදං ඨපෙත්වා විනිච්ඡයො න දාතබ්බො. යො න දදෙය්ය ආපත්ති දුක්කටස්සා”ති.**"
                    },
                    {
                        "type": "paragraph",
                        "text": "28. තෙන ඛො පන සමයෙන භික්ඛුනියො ඔවාදං න ගච්ඡන්ති. භගවතො එතමත්ථං ආරොචෙසුං: **“න භික්ඛවෙ භික්ඛුනියා ඔවාදො න ****ගන්තබ්බො. යා න ගච්ඡෙය්ය යථාධම්මො කාරෙතබ්බො”ති.**"
                    },
                    {
                        "type": "paragraph",
                        "text": "29. තෙන ඛො පන සමයෙන සබ්බො භික්ඛුනීසඞ්ඝො ඔවාදං ගච්ඡති. මනුස්සා උජ්ඣායන්ති ඛීයන්ති විපාචෙන්ති: “ජායායො ඉමා ඉමෙසං, ජාරියො ඉමා ඉමෙසං, ඉදානි ඉමා ඉමෙහි සද්ධිං අභිරමිස්සන්තී”ති. භගවතො එතමත්ථං ආරොචෙසුං. **“න භික්ඛවෙ සබ්බෙන භික්ඛුනිසඞ්ඝෙන ඔවාදො ගන්තබ්බො. ගච්ඡෙය්ය චෙ ආපත්ති දුක්කටස්ස. අනුජානාමි භික්ඛවෙ චතූහි පඤ්චහි භික්ඛුනීහි ඔවාදං ගන්තුන්ති.**"
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 496,
            "pali": {
                "entries": [
                    {
                        "type": "paragraph",
                        "text": "30. තෙන ඛො පන සමයෙන චතස්සො පඤ්ච භික්ඛුනියො ඔවාදං ගච්ඡන්ති. මනුස්සා තථෙව උජ්ඣායන්ති ඛීයන්ති විපාචෙන්ති ‘ජායායො ඉමා ඉමෙසං, ජාරියො ඉමා ඉමෙසං, ඉදානි ඉමා ඉමෙහි සද්ධිං අභිරමිස්සන්තී’ති. භගවතො එතමත්ථං ආරොචෙසුං. **“න භික්ඛවෙ චතූහි පඤ්චහි භික්ඛුනීහි ඔවාදො ගන්තබ්බො. ගච්ඡෙය්යුං චෙ ආපත්ති දුක්කටස්ස. අනුජානාමි භික්ඛවෙ ද්වෙ තිස්සො භික්ඛුනියො ඔවාදං ගන්තුං එකං භික්ඛුං උපසඞ්කමිත්වා එකංසං උත්තරාසඞ්ගං කරිත්වා පාදෙ වන්දිත්වා උක්කුටිකං නිසීදිත්වා අඤ්ජලිම්පග්ගහෙත්වා එවමස්ස වචනීයො භික්ඛුනීසඞ්ඝො අය්ය, භික්ඛුසඞ්ඝස්ස පාදෙ වන්දති ඔවාදූපසඞ්කමනඤ්ච යාචති. ලභතු කිර අය්ය, භික්ඛුනී සඞ්ඝො ඔවාදූපසඞ්කමනන්ති. **"
                    },
                    {
                        "type": "paragraph",
                        "text": "තෙන භික්ඛුනා පාතිමොක්ඛුද්දෙසකො භික්ඛු උපසඞ්කමිත්වා එවමස්ස වචනීයො: **‘භික්ඛුනී සඞ්ඝො භන්තෙ භික්ඛුසඞ්ඝස්ස පාදෙ වන්දති ඔවාදූපසඞ්කමනඤ්ච ****යාචති. ලභතු කිර භන්තෙ භික්ඛුනී සඞ්ඝො ඔවාදූපසඞ්කමනන්ති.’** පාතිමොක්ඛුද්දෙසකෙන වත්තබ්බො. “අත්ථි කොචි භික්ඛු භික්ඛුනොවාදකො සම්මතො”ති. සචෙ හොති කොචි භික්ඛු භික්ඛුනොවාදකො සම්මතො පාතිමොක්ඛුද්දෙසකෙන වත්තබ්බො: “ඉත්ථන්නාමො භික්ඛු භික්ඛුනොවාදකො සම්මතො. තං භික්ඛුනීසඞ්ඝො උපසඞ්කමතූ”ති. සචෙ න හොති කොචි භික්ඛු භික්ඛුනොවාදකො සම්මතො පාතිමොක්ඛුද්දෙසකෙන වත්තබ්බො: කො ආයස්මා උස්සහති භික්ඛුනියො ඔවදිතුන්ති?"
                    },
                    {
                        "type": "paragraph",
                        "text": "සචෙ කොචි උස්සහති භික්ඛුනියො ඔවදිතුං, සො ච හොති අට්ඨහඞ්ගෙහි සමන්නාගතො සම්මන්නිත්වා වත්තබ්බො: “ඉත්ථන්නාමො භික්ඛු භික්ඛුනොවාදකො සම්මතො. තං භික්ඛුනීසඞ්ඝො උපසඞ්කමතූ’ති. සචෙ න කොචි උස්සහති භික්ඛුනියො ඔවදිතුං පාතිමොක්ඛුද්දෙසකෙන වත්තබ්බො: නත්ථි කොචි භික්ඛු භික්ඛුනොවාදකො සම්මතො. පාසාදිකෙන භික්ඛුනී සඞ්ඝො සම්පාදෙතූ”ති."
                    },
                    {
                        "type": "paragraph",
                        "text": "**31**. තෙන ඛො පන සමයෙන භික්ඛූ ඔවාදං න ගණ්හන්ති. භගවතො එතමත්ථං ආරොචෙසුං. **‘න භික්ඛවෙ ඔවාදො න ගහෙතබ්බො යො න ගණ්හෙය්ය ආපත්ති දුක්කටස්සා’ති.**"
                    },
                    {
                        "type": "paragraph",
                        "text": "තෙන ඛො පන සමයෙන අඤ්ඤතරො භික්ඛු බාලො හොති. තං භික්ඛුනියො උපසඞ්කමිත්වා එතදවොචුං: ඔවාදං අය්ය ගණ්හාහී’ති ."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 498,
            "pali": {
                "entries": [
                    {
                        "type": "paragraph",
                        "text": "“අහං හි භගිනි බාලො. කථාහං ඔවාදං ගණ්හාමී”ති. ගණ්හාහය්ය ඔවාදං. එවං හි භගවතා පඤ්ඤත්තං භික්ඛූහි භික්ඛුනීනං ඔවාදො ගහෙතබ්බො’ති. භගවතො එතමත්ථං ආරොචෙසුං. **“අනුජානාමි භික්ඛවෙ ඨපෙත්වා බාලං අවසෙසෙහි ඔවාදං ගහෙතුන්ති”.**"
                    },
                    {
                        "type": "paragraph",
                        "text": "32. තෙන ඛො පන සමයෙන අඤ්ඤතරො භික්ඛු ගිලානො හොති. තං භික්ඛුනියො උපසඞ්කමිත්වා එතදවොචුං “ඔවාදං අය්ය ගණ්හාහී”ති. “අහං හි භගිනි ගිලානො. කථාහං ඔවාදං ගණ්හාමී”ති. “ගණ්හාහය්ය ඔවාදං. එවං හි භගවතා පඤ්ඤත්තං: ඨපෙත්වා බාලං අවසෙසෙහි ඔවාදො ගහෙතබ්බො”ති."
                    },
                    {
                        "type": "paragraph",
                        "text": "භගවතො එතමත්ථං ආරොචෙසුං. **“අනුජානාමි භික්ඛවෙ ඨපෙත්වා බාලං ඨපෙත්වා ගිලානං අවසෙසෙහි ඔවාදං ගහෙතුන්ති”.**"
                    },
                    {
                        "type": "paragraph",
                        "text": "33. තෙන ඛො පන සමයෙන අඤ්ඤතරො භික්ඛු ගමිකො හොති. තං භික්ඛුනියො උපසඞ්කමිත්වා එතදවොචුං: “ඔවාදං අය්ය ගණ්හාහී”ති. “අහං හි භගිනි, ගමිකො. කථාහං ඔවාදං ගණ්හාමී”ති “ගණ්හාහය්ය ඔවාදං. එවං හි භගවතා පඤ්ඤත්තං: ඨපෙත්වා බාලං ඨපෙත්වා ගිලානං අවසෙසෙහි ඔවාදො ගහෙතබ්බො”ති."
                    },
                    {
                        "type": "paragraph",
                        "text": "භගවතො එතමත්ථං ආරොචෙසුං. **“අනුජානාමි භික්ඛවෙ ඨපෙත්වා බාලං ඨපෙත්වා ගිලානං ඨපෙත්වා ගමිකං අවසෙසෙහි ඔවාදං ගහෙතුන්ති”.**"
                    },
                    {
                        "type": "paragraph",
                        "text": "34. තෙන ඛො පන සමයෙන අඤ්ඤතරො භික්ඛු අරඤ්ඤෙ විහරති. තං භික්ඛුනියො උපසඞ්කමිත්වා එතදවොචුං “ඔවාදං අය්ය, ගණ්හාහී”ති. “අහං හි භගිනි, අරඤ්ඤෙ විහරාමි කථාහං ඔවාදං ගණ්හාමී”ති. “ගණ්හාහය්ය ඔවාදං එවං හි භගවතා පඤ්ඤත්තං: ඨපෙත්වා බාලං ඨපෙත්වා ගිලානං ඨපෙත්වා ගමිකං අවසෙසෙහි ඔවාදො ගහෙතබ්බො”ති."
                    },
                    {
                        "type": "paragraph",
                        "text": "භගවතො එතමත්ථං ආරොචෙසුං. **“අනුජානාමි භික්ඛවෙ ආරඤ්ඤකෙන භික්ඛුනා ඔවාදං ගහෙතුං සංකෙතඤ්ච කාතුං අත්ර පටිහරිස්සාමී”ති.**"
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 500,
            "pali": {
                "entries": [
                    {
                        "type": "paragraph",
                        "text": "35. තෙන ඛො පන සමයෙන භික්ඛූ ඔවාදං ගහෙත්වා න ආරොචෙන්ති. භගවතො එතමත්ථං ආරොචෙසුං. **“න භික්ඛවෙ ඔවාදො න ආරොචෙතබ්බො. යො න ආරොචෙය්ය ආපත්ති දුක්කටස්සා”ති.**"
                    },
                    {
                        "type": "paragraph",
                        "text": "36. තෙන ඛො පන සමයෙන භික්ඛූ ඔවාදං ගහෙත්වා න පච්චාහරන්ති. භගවතො එතමත්ථං ආරොචෙසුං. **“න භික්ඛවෙ ඔවාදො න පච්චාහරිතබ්බො. යො න පච්චාහරෙය්ය ආපත්ති දුක්කටස්සා”ති.**"
                    },
                    {
                        "type": "paragraph",
                        "text": "37. තෙන ඛො පන සමයෙන භික්ඛුනියො සංකෙතං න ගච්ඡන්ති. භගවතො එතමත්ථං ආරොචෙසුං. **“න භික්ඛවෙ භික්ඛුනියා සංකෙතං න ගන්තබ්බං. යා න ගච්ඡෙය්ය ආපත්ති දුක්කටස්සා”ති.**"
                    },
                    {
                        "type": "paragraph",
                        "text": "38. තෙන ඛො පන සමයෙන භික්ඛුනියො දීඝානි කායබන්ධනානි ධාරෙන්ති. තෙහෙව ඵාසුකෙ නමෙන්ති. මනුස්සා උජ්ඣායන්ති ඛීයන්ති විපාචෙන්ති: සෙය්යථාපි ගිහී කාමභොගිනියො’ති. භගවතො එතමත්ථං ආරොචෙසුං. **“න භික්ඛවෙ භික්ඛුනියා දීඝං කායබන්ධනං ධාරෙතබ්බං. යා ධාරෙය්ය, ආපත්ති දුක්කටස්ස. අනුජානාමි භික්ඛවෙ භික්ඛුනියා එකපරියාකතං කායබන්ධනං. න ච තෙන ඵාසුකෙ නාමෙතබ්බා. යා නාමෙය්ය ආපත්ති දුක්කටස්සා”ති.**"
                    },
                    {
                        "type": "paragraph",
                        "text": "39. තෙන ඛො පන සමයෙන භික්ඛුනියො විලීවෙන පට්ටෙන ඵාසුකෙ නමෙන්ති, චම්මපට්ටෙන ඵාසුකෙ නමෙන්ති, දුස්සට්ටෙන ඵාසුකෙ නමෙන්ති, දුස්සවෙණියා ඵාසුකෙ නමෙන්ති, දුස්සවට්ටියා ඵාසුකෙ නමෙන්ති, චොළපට්ටෙන ඵාසුකෙ නමෙන්ති, චොළවෙණියා ඵාසුකෙ නමෙන්ති, චොළවට්ටියා ඵාසුකෙ නමෙන්ති, සුත්තවෙණියා ඵාසුකෙ නමෙන්ති, සුත්තවට්ටියා ඵාසුකෙ නමෙන්ති. මනුස්සා උජ්ඣායන්ති ඛීයන්ති විපාචෙන්ති: ‘සෙය්යථාපි ගිහී කාමභොගිනියො’ති. භගවතො එතමත්ථං ආරොචෙසුං . **“න භික්ඛවෙ භික්ඛුනියා විලීවෙන පට්ටෙන ඵාසුකා නාමෙතබ්බා, න වොළපට්ටෙන ඵාසුකා නමෙතබ්බා, න චොළවෙණියා ඵාසුකා නමෙතබ්බා, න චොළවට්ටියා ඵාසුකා නමෙතබ්බා, න සුත්තවෙණියා ඵාසුකා නමෙතබ්බා, න සුත්තවට්ටියා ඵාසුකා නාමෙතබ්බා. යා නාමෙය්ය ආපත්ති දුක්කටස්සාති.**"
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 502,
            "pali": {
                "entries": [
                    {
                        "type": "paragraph",
                        "text": "40. තෙන ඛො පන සමයෙන භික්ඛුනියො අට්ඨිල්ලෙන ජඝනං ඝංසාපෙන්ති, ගොහනුකෙන ජඝනං කොට්ටාපෙන්ති, හත්ථං කොට්ටාපෙන්ති, හත්ථකොච්ඡං කොට්ටාපෙන්ති පාදං කොට්ටාපෙන්ති. පාදකොච්ඡං කොට්ටාපෙන්ති, ඌරුං කොට්ටාපෙන්ති. මුඛං කොට්ටාපෙන්ති, දන්තමංසං කොට්ටාපෙන්ති. මනුස්සා උජ්ඣායන්ති ඛීයන්ති විපාචෙන්ති: සෙය්යථාපි ගිහී කාමභොගිනියො’ති. භගවතො එතමත්ථං ආරොචෙසුං. **“න භික්ඛවෙ භික්ඛුනියා අට්ඨිල්ලෙන ජඝනං ඝංසාපෙතබ්බං -පෙ- න දන්තමංසං කොට්ටාපෙතබ්බං. යා කොට්ටාපෙය්ය ආපත්ති දුක්කටස්සා”ති.**"
                    },
                    {
                        "type": "paragraph",
                        "text": "41. තෙන ඛො පන සමයෙන ඡබ්බග්ගියා භික්ඛුනියො මුඛං ආලිම්පන්ති,- මුඛං උම්මද්දෙන්ති, මුඛං චුණ්ණෙන්ති, මනොසිලිකාය මුඛං ලඤ්ඡෙන්ති, අඞ්ගරාගං කරොන්ති, මුඛරාගං කරොන්ති, අඞ්ගරාගමුඛරාගං කරොන්ති. මනුස්සා උජ්ඣායන්ති ඛීයන්ති විපාචෙන්ති: සෙය්යථාපි ගිහී කාමභොගිනියොති. භගවතො එතමත්ථං ආරොචෙසුං. **“න භික්ඛවෙ**** භික්ඛුනියා මුඛං ආලිම්පිතබ්බං, න මුඛං උම්මද්දෙතබ්බං, න මුඛං චුණ්ණෙතබ්බං, න මනොසිලිකාය මුඛං ලඤ්ඡෙතබ්බං, න අඞ්ගරාගො කාතබ්බො, න මුඛරාගො කාතබ්බො, න අඞ්ගරාගමුඛරාගො කාතබ්බො, යා කරෙය්ය{1} ආපත්ති දුක්කටස්සා”ති.**"
                    },
                    {
                        "type": "paragraph",
                        "text": "42. තෙන ඛො පන සමයෙන ඡබ්බග්ගියා භික්ඛුනියො අවඞ්ගං කරොන්ති, විසෙසකං කරොන්ති, ඔලොකනකෙන ඔලොකෙන්ති, සාලොකෙ තිට්ඨන්ති, නච්චං{2} කාරාපෙන්ති, වෙසිං උට්ඨාපෙන්ති, පානාගාරං ඨපෙන්ති, සූනං ඨපෙන්ති, ආපණං පසාරෙන්ති. වඩ්ඪිං පයොජෙන්ති, වණිජ්ජං පයොජෙන්ති, දාසං උපට්ඨාපෙන්ති, දාසිං උපට්ඨාපෙන්ති, කම්මකාරං උපට්ඨාපෙන්ති, කම්මකාරිං උපට්ඨාපෙන්ති, තිරච්ඡානගතං උපට්ඨාපෙන්ති, හරීතකපක්කිකං පකිණන්ති, නමතකං ධාරෙන්ති. මනුස්සා උජ්ඣායන්ති ඛීයන්ති විපාචෙන්ති: සෙය්යථාපි ගිහී කාමභොගිනියොති. භගවතො එතමත්ථං ආරොචෙසුං. **“න භික්ඛවෙ භික්ඛුනියා අවඞ්ගං කාතබ්බං. -පෙ- න නමතකං ධාරෙතබ්බං. යා ධාරෙය්ය ආපත්ති දුක්කටස්සා”ති. **"
                    }
                ],
                "footnotes": [
                    {
                        "type": "footnote",
                        "text": "1. කාරෙය්ය - මඡසං."
                    },
                    {
                        "type": "footnote",
                        "text": "2. සනච්චං - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 504,
            "pali": {
                "entries": [
                    {
                        "type": "paragraph",
                        "text": "43. තෙන ඛො පන සමයෙන ඡබ්බග්ගියා භික්ඛුනියො සබ්බනීලකානි චීවරානි ධාරෙන්ති, සබ්බපීතකානි චීවරානි ධාරෙන්ති, සබ්බලොහිතකානි චීවරානි ධාරෙන්ති, සබ්බමඤ්ජෙට්ඨිකානි චීවරානි ධාරෙන්ති, සබ්බකණ්හානි චීවරානි ධාරෙන්ති, සබ්බමහාරඞ්ගරත්තානි චීවරානි ධාරෙන්ති, සබ්බමහානාමරත්තානි චීවරානි ධාරෙන්ති, අච්ඡින්නදසානි චීවරානි ධාරෙන්ති, දීඝදසානි චීවරානි ධාරෙන්ති, පුප්ඵදසානි චීවරානි ධාරෙන්ති, ඵණදසානි චීවරානි ධාරෙන්ති, කඤ්චුකං ධාරෙන්ති, තිරීටකං ධාරෙන්ති. මනුස්සා උජ්ඣායන්ති ඛීයන්ති විපාචෙන්ති: ‘සෙය්යථාපි ගිහී කාමභොගිනියො’ති. භගවතො එතමත්ථං ආරොචෙසුං. **“න භික්ඛවෙ, භික්ඛුනියා සබ්බනීලකානි චීවරානි ධාරෙතබ්බානි -පෙ- න තිරීටකං ධාරෙතබ්බං. යා ධාරෙය්ය, ආපත්ති දුක්කටස්සා”ති.**"
                    },
                    {
                        "type": "paragraph",
                        "text": "44. තෙන ඛො පන සමයෙන අඤ්ඤතරා භික්ඛුනී කාලං කරොන්තී එවමාහ: ‘මමච්චයෙන මය්හං පරික්ඛාරො සඞ්ඝස්ස හොතූ”ති. තත්ථ භික්ඛූ ච භික්ඛුනියො ච විවදන්ති ‘අම්හාකං හොති, අම්හාකං හොතී’ති. භගවතො එතමත්ථං ආරොචෙසුං. **“භික්ඛුනී චෙ භික්ඛවෙ**** කාලං කරොන්ති එවං වදෙය්ය ‘මමච්චයෙන මය්හං පරික්ඛාරො සඞ්ඝස්ස හොතූ’ති, අනිස්සරො තත්ථ භික්ඛුසඞ්ඝො, භික්ඛුනිසඞ්ඝස්සෙවෙතං. සික්ඛමානා චෙ භික්ඛවෙ -පෙ- සාමණෙරී චෙ භික්ඛවෙ කාලං කරොන්තී එවං වදෙය්ය: ‘මමච්චයෙන මය්හං පරික්ඛාරො****සඞ්ඝස්ස හොතූ’ති, අනිස්සරො තත්ථ භික්ඛු සඞ්ඝො භික්ඛුනිසඞ්ඝස්සෙවෙතං. භික්ඛු චෙ භික්ඛවෙ කාලං කරොන්තො එවං වදෙය්ය: ‘මමච්චයෙන මය්හං පරික්ඛාරො සඞ්ඝස්ස හොතූ’ති, අනිස්සරො තත්ථ භික්ඛුනීසඞ්ඝො, භික්ඛුසඞ්ඝස්සෙවෙතං. සාමණෙරො චෙ භික්ඛවෙ -පෙ- උපාසකො චෙ භික්ඛවෙ -පෙ- උපාසිකා චෙ භික්ඛවෙ -පෙ- අඤ්ඤො චෙ භික්ඛවෙ කොචි කාලං කරොන්තො එවං වදෙය්ය: ‘මමච්චයෙන මය්හං පරික්ඛාරො**** සඞ්ඝස්ස හොතූ’ති. අනිස්සරො තත්ථ භික්ඛුනීසඞ්ඝො භික්ඛුසඞ්ඝස්සෙවෙතන්ති”.**"
                    },
                    {
                        "type": "paragraph",
                        "text": "45. තෙන ඛො පන සමයෙන අඤ්ඤතරා ඉත්ථී පුරාණමල්ලී භික්ඛුනීසු පබ්බජිතා හොති. සා රථිකාය දුබ්බලකං භික්ඛුං පස්සිත්වා අංසකූටෙන පහාරං දත්වා පවට්ටෙසි.{1} භික්ඛූ උජ්ඣායන්ති ඛීයන්ති විපාචෙන්ති: ‘කථං හි නාම භික්ඛුනී භික්ඛුස්ස පහාරං දස්සතී’ති. භගවතො එතමත්ථං ආරොචෙසුං. **“න භික්ඛවෙ භික්ඛුනියා භික්ඛුස්ස පහාරො දාතබ්බො. යා දදෙය්ය ආපත්ති දුක්කටස්ස. අනුජානාමි භික්ඛවෙ භික්ඛුනියා**** භික්ඛුං පස්සිත්වා දූරතොව ඔක්කමිත්වා මග්ගං දාතුන්ති.”**"
                    }
                ],
                "footnotes": [
                    {
                        "type": "footnote",
                        "text": "1. පාහෙසි - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 506,
            "pali": {
                "entries": [
                    {
                        "type": "paragraph",
                        "text": "46. තෙන ඛො පන සමයෙන අඤ්ඤතරා ඉත්ථී පවුත්ථපතිකා ජාරෙන ගබ්භිනී හොති. සා ගබ්භං පාතෙත්වා කුලූපිකං භික්ඛුනිං එතදවොච: ‘හන්දය්යෙ ඉමං ගබ්භං පත්තෙන නීහරා’ති. අථ ඛො සා භික්ඛුනී තං ගබ්භං පත්තෙ පක්ඛිපිත්වා සඞ්ඝාටියා පටිච්ඡාදෙත්වා අගමාසි. තෙන ඛො පන සමයෙන අඤ්ඤතරෙන පිණ්ඩචාරිකෙන භික්ඛුනා සමාදානං කතං හොති ‘යමහං පඨමං භික්ඛං ලභිස්සාමි න තං අදත්වා භික්ඛුස්ස වා භික්ඛුනියා වා පරිභුඤ්ජිස්සාමී’ති."
                    },
                    {
                        "type": "paragraph",
                        "text": "අථ ඛො සො භික්ඛු තං භික්ඛුනිං පස්සිත්වා එතදවොච: ‘හන්ද භගිනි භික්ඛං පතිගණ්හා’ති{1}. ‘අලං අය්යා’ති. දුතියම්පි ඛො සො භික්ඛු තං භික්ඛුනිං එතදවොච: ‘හන්ද භගිනි භික්ඛං පතිගණ්හා’ති. ‘අලං අය්යා’ති. තතියම්පි ඛො සො භික්ඛු තං භික්ඛුනිං එතදවොච: ‘හන්ද භගිනි භික්ඛං පතිගණ්හා’ති ‘අලං අය්යා’ති. ‘මයා ඛො භගිනි සමාදානං කතං ‘යමහං පඨමං භික්ඛං ලභිස්සාමි න තං අදත්වා භික්ඛුස්ස වා භික්ඛුනියා වා පරිභුඤ්ජිස්සාමීති. හන්ද භගිනි භික්ඛං පතිගණ්හා’ති."
                    },
                    {
                        "type": "paragraph",
                        "text": "අථ ඛො සා භික්ඛුනී තෙන භික්ඛුනා නිප්පීළියමානා නීහරිත්වා පත්තං දස්සෙසි: ‘පස්ස අය්ය - පත්තෙ ගබ්භං. මා ච කස්සචි ආරොචෙසී’ති. අථ ඛො සො භික්ඛු උජ්ඣායති ඛීයති, විපාචෙති: ‘කථං හි නාම භික්ඛුනී පත්තෙන ගබ්භං නීහරිස්සතී’ති. අථ ඛො සො භික්ඛු භික්ඛූනං එතමත්ථං ආරොචෙසි. යෙ තෙ භික්ඛූ අප්පිච්ඡා සන්තුට්ඨා ලජ්ජිනො කුක්කුච්චකා සික්ඛාකාමා තෙ උජ්ඣායන්ති ඛීයන්ති, විපාචෙන්ති: ‘කථං හි නාම භික්ඛුනී පත්තෙන ගබ්භං නීහරිස්සතී’ති. භගවතො එතමත්ථං ආරොචෙසුං. **“න භික්ඛවෙ භික්ඛුනියා පත්තෙන ගබ්භො**** නීහරිතබ්බො. යා ****නීහරෙය්ය ආපත්ති දුක්කටස්ස. අනුජානාමි භික්ඛවෙ භික්ඛුනියා භික්ඛුං පස්සිත්වා නීහරිත්වා** පත්තං දස්සෙතුන්ති.”"
                    },
                    {
                        "type": "paragraph",
                        "text": "47. තෙන ඛො පන සමයෙන ඡබ්බග්ගියා භික්ඛුනියො භික්ඛුං පස්සිත්වා පරිවත්තෙත්වා පත්තමූලං දස්සෙන්ති. භික්ඛූ උජ්ඣායන්ති, ඛීයන්ති, විපාචෙන්ති: ‘කථං හි නාම ඡබ්බග්ගියා භික්ඛුනියො භික්ඛුං පස්සිත්වා පරිවත්තෙත්වා පත්තමූලං දස්සෙස්සන්තී’ති. අථ ඛො භික්ඛූ භගවතො එතමත්ථං ආරොචෙසුං. **“න භික්ඛවෙ භික්ඛුනියා භික්ඛුං පස්සිත්වා පරිවත්තෙත්වා පත්තමූලං දස්සෙතබ්බං. යා දස්සෙය්ය ආපත්ති දුක්කටස්ස. අනුජානාමි භික්ඛවෙ භික්ඛුනියා භික්ඛුං පස්සිත්වා උක්කුජ්ජිත්වා පත්තං දස්සෙතුං. යඤ්ච පත්තෙ ආමිසං හොති තෙන ච භික්ඛු නිමන්තෙතබ්බොති”.**"
                    }
                ],
                "footnotes": [
                    {
                        "type": "footnote",
                        "text": "1. පටිග්ගණ්හාති - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 508,
            "pali": {
                "entries": [
                    {
                        "type": "paragraph",
                        "text": "48. තෙන ඛො පන සමයෙන සාවත්ථියං රථිකාය පුරිසව්යඤ්ජනං ඡඩ්ඩිතං හොති. තං භික්ඛුනියො සක්කච්චං උපනිජ්ඣායිංසු. මනුස්සා උක්කුට්ඨිං අකංසු. තා භික්ඛුනියො මංකූ අහෙසුං. අථ ඛො තා භික්ඛුනියො උපස්සයං ගන්ත්වා භික්ඛුනීනං එතමත්ථං ආරොචෙසුං. යා තා භික්ඛුනියො අප්පිච්ඡා සන්තුට්ඨා ලජ්ජිනො කුක්කුච්චකා සික්ඛාකාමා තා උජ්ඣායන්ති, ඛීයන්ති, විපාචෙන්ති: ‘කථං හි නාම භික්ඛුනියො පුරිසව්යඤ්ජනං උපනිජ්ඣායිස්සන්තීති: අථ ඛො තා භික්ඛුනියො භික්ඛූනං එතමත්ථං ආරොචෙසුං. භික්ඛූ භගවතො එතමත්ථං ආරොචෙසුං. **“න භික්ඛවෙ භික්ඛුනියා පුරිසව්යඤ්ජනං උපනිජ්ඣායිතබ්බං. යා උපනිජ්ඣායෙය්ය, ආපත්ති දුක්කටස්සා”ති.**"
                    },
                    {
                        "type": "paragraph",
                        "text": "49. තෙන ඛො පන සමයෙන මනුස්සා භික්ඛූනං ආමිසං දෙන්ති. භික්ඛූ භික්ඛුනීනං දෙන්ති. මනුස්සා උජ්ඣායන්ති, ඛීයන්ති, විපාචෙන්ති: ‘කථං හි නාම භදන්තා අත්තනො පරිභොගත්ථාය දින්නං අඤ්ඤෙසං දස්සන්ති. මයම්පි න ජානාම දානං දාතුන්ති’. භගවතො එතමත්ථං ආරොචෙසුං**. “න භික්ඛවෙ අත්තනො පරිභොගත්ථාය දින්නං අඤ්ඤෙසං දාතබ්බං. යො දදෙය්ය ආපත්ති දුක්කටස්සාති”.**"
                    },
                    {
                        "type": "paragraph",
                        "text": "50. තෙන ඛො පන සමයෙන භික්ඛූනං ආමිසං උස්සන්නං හොති. භගවතො එතමත්ථං ආරොචෙසුං. **“අනුජානාමි භික්ඛවෙ සඞ්ඝස්ස දාතුන්ති.”** බාළ්හතරං උස්සන්නං හොති. භගවතො එතමත්ථං ආරොචෙසුං. **“අනුජානාමි භික්ඛවෙ පුග්ගලිකම්පි දාතුන්ති.” **තෙන ඛො පන සමයෙන භික්ඛූනං සන්නිධිකතං ආමිසං උස්සන්නං හොති. භගවතො එතමත්ථං ආරොචෙසුං. “අනුජානාමි භික්ඛවෙ භික්ඛූනං සන්නිධිං භික්ඛුනීහි භික්ඛූහි{1} පටිග්ගහාපෙත්වා පරිභුඤ්ජිතුන්ති.”"
                    },
                    {
                        "type": "paragraph",
                        "text": "51. තෙන ඛො පන සමයෙන මනුස්සා භික්ඛුනීනං ආමිසං දෙන්ති. භික්ඛුනියො භික්ඛූනං දෙන්ති. මනුස්සා උජ්ඣායන්ති, ඛීයන්ති, විපාචෙන්ති: ‘කථං හි නාම භික්ඛුනියො අත්තනො පරිභොගත්ථාය දින්නං අඤ්ඤෙසං දස්සන්ති. මයම්පි න ජානාම දානං දාතුන්ති’. භගවතො එතමත්ථං ආරොචෙසුං. **“න භික්ඛවෙ භික්ඛුනියා අත්තනො පරිභොගත්ථාය දින්නං අඤ්ඤෙසං දාතබ්බං. යා දදෙය්ය ආපත්ති දුක්කටස්සා”ති.**"
                    }
                ],
                "footnotes": [
                    {
                        "type": "footnote",
                        "text": "1. භික්ඛූහි - මඡසං ඌනං"
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 510,
            "pali": {
                "entries": [
                    {
                        "type": "paragraph",
                        "text": "52. තෙන ඛො පන සමයෙන භික්ඛුනීනං ආමිසං උස්සන්නං හොති. භගවතො එතමත්ථං ආරොචෙසුං. **“අනුජානාමි භික්ඛවෙ සඞ්ඝස්ස දාතුන්ති”.** බාළ්හතරං උස්සන්නං හොති. භගවතො එතමත්ථං ආරොචෙසුං. **“අනුජානාමි භික්ඛවෙ පුග්ගලිකම්පි දාතුන්ති”. **තෙන ඛො පන සමයෙන භික්ඛුනීනං සන්නිධිකතං ආමිසං උස්සන්නං හොති. භගවතො එතමත්ථං ආරොචෙසුං. **“අනුජානාමි භික්ඛවෙ භික්ඛුනීනං සන්නිධිං භික්ඛූහි භික්ඛුනීහි{1} පටිග්ගහාපෙත්වා{2} පරිභුඤ්ජිතුන්ති”.**"
                    },
                    {
                        "type": "paragraph",
                        "text": "53. තෙන ඛො පන සමයෙන භික්ඛූනං සෙනාසනං උස්සන්නං හොති. භික්ඛුනීනං න හොති. භික්ඛුනියො භික්ඛූනං සන්තිකෙ දූතං පාහෙසුං: ‘සාධු භන්තෙ අය්යා අම්හාකං සෙනාසනං දෙන්තු තාවකාලිකන්ති’. භගවතො එතමත්ථං ආරොචෙසුං. **“අනුජානාමි භික්ඛවෙ භික්ඛුනීනං සෙනාසනං දාතුං තාවකාලිකන්ති”.**"
                    },
                    {
                        "type": "paragraph",
                        "text": "54. තෙන ඛො පන සමයෙන උතුනියො භික්ඛුනියො ඔනද්ධමඤ්චං ඔනද්ධපීඨං අභිනිසීදන්තිපි අභිනිපජ්ජන්තිපි. සෙනාසනං ලොහිතෙන මක්ඛීයති. භගවතො එතමත්ථං ආරොචෙසුං. **“න භික්ඛවෙ උතුනියා{3} භික්ඛුනියා**** ඔනද්ධමඤ්චං ඔනද්ධපීඨං අභිනිසීදිතබ්බං. අභිනිපජ්ජිතබ්බං. යා අභිනිසීදෙය්ය වා අභිනිපජ්ජෙය්ය වා ආපත්ති දුක්කටස්ස. අනුජානාමි භික්ඛවෙ ආවසථචීවරන්ති”**"
                    },
                    {
                        "type": "paragraph",
                        "text": "ආවසථචීවරං{4} ලොහිතෙන මක්ඛීයති. භගවතො එතමත්ථං ආරොචෙසුං. **“අනුජානාමි**** භික්ඛවෙ ආණිචොළකන්ති”. **චොළකං නිපතති{5}. භගවතො එතමත්ථං ආරොචෙසුං. **“අනුජානාමි භික්ඛවෙ සුත්තකෙන බන්ධිත්වා ඌරුයා බන්ධිතුන්ති”****.** සුත්තකං ඡිජ්ජති. භගවතො එතමත්ථං ආරොචෙසුං. **“අනුජානාමි භික්ඛවෙ සංවෙල්ලියං කටිසුත්තකන්ති”.**"
                    },
                    {
                        "type": "paragraph",
                        "text": "55. තෙන ඛො පන සමයෙන ඡබ්බග්ගියා භික්ඛුනියො සබ්බකාලං කටිසුත්තකං ධාරෙන්ති. මනුස්සා උජ්ඣායන්ති, ඛීයන්ති, විපාචෙන්ති. ‘සෙය්යථාපි ගිහී කාමභොගිනියොති’. භගවතො එතමත්ථං ආරොචෙසුං: **“න භික්ඛවෙ භික්ඛුනියා සබ්බකාලං කටිසුත්තකං ධාරෙතබ්බං. යා ධාරෙය්ය ආපත්ති දුක්කටස්ස. අනුජානාමි භික්ඛවෙ උතුනියා කටිසුත්තකන්ති”.**"
                    },
                    {
                        "type": "centered",
                        "text": "දුතිය භාණවාරං.",
                        "level": 1
                    }
                ],
                "footnotes": [
                    {
                        "type": "footnote",
                        "text": "1. භික්ඛුනීහි - මඡසං ඌනං"
                    },
                    {
                        "type": "footnote",
                        "text": "2. පටිග්ගාහාපෙත්වා - මඡසං."
                    },
                    {
                        "type": "footnote",
                        "text": "3. උතුනියා - මඡසං. ඌනං."
                    },
                    {
                        "type": "footnote",
                        "text": "4. ආවසථචීවරං - මඡසං."
                    },
                    {
                        "type": "footnote",
                        "text": "5. නිප්ඵටති - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 512,
            "pali": {
                "entries": [
                    {
                        "type": "paragraph",
                        "text": "56. තෙන ඛො පන සමයෙන උපසම්පන්නායො දිස්සන්ති අනිමිත්තාපි නිමිත්තමත්තාපි අලොහිතාපි{1} ධුවලොහිතාපි පග්ඝරන්තීපි සිඛරිණීපි{2} ඉත්ථිපණ්ඩකාපි වෙපුරිසිකාපි සම්භින්නාපි උභතොබ්යඤ්ජනකාපි{3}. භගවතො එතමත්ථං ආරොචෙසුං. “අනුජානාමි භික්ඛවෙ උපසම්පාදෙන්තියා චතුවීසති අන්තරායිකෙ ධම්මෙ පුච්ඡිතුං. එවඤ්ච පන භික්ඛවෙ පුච්ඡිතබ්බා: “නසි අනිමිත්තා, නසි නිමිත්තමත්තා, නසි අලොහිතා, නසි ධුවලොහිතා, නසි ධුවචොළා, නසි පග්ඝරන්තී, නසි සිඛරිණී, නසි ඉත්ථිපණ්ඩකා, නසි වෙපුරිසිකා, නසි සම්භින්නා, නසි උභතොබ්යඤ්ජනකා. සන්ති තෙ එවරූපා ආබාධා: කුට්ඨං ගණ්ඩො කිලාසො සොසො අපමාරො. මනුස්සාසි, ඉත්ථීසි, භුජිස්සාසි, අනණාසි, නසි රාජභටී, අනුඤ්ඤාතාසි මාතාපිතූහි සාමිකෙන, පරිපුණ්ණවීසතිවස්සාසි, පරිපුණ්ණං තෙ පත්තචීවරං, කිං නාමාසි, කා නාමා තෙ පවත්තිනී”ති."
                    },
                    {
                        "type": "paragraph",
                        "text": "57. තෙන ඛො පන සමයෙන භික්ඛූ භික්ඛුනීනං අන්තරායිකෙ ධම්මෙ පුච්ඡන්ති. උපසම්පදාපෙඛායො{4} විත්ථායන්ති මඞ්කූ හොන්ති න සක්කොන්ති විස්සජ්ජෙතුං. භගවතො එතමත්ථං ආරොචෙසුං. “අනුජානාමි භික්ඛවෙ එකතො උපසම්පන්නාය භික්ඛුනීසඞ්ඝෙ විසුද්ධාය භික්ඛුසඞ්ඝෙ උපසම්පාදන්ති{5}”."
                    },
                    {
                        "type": "paragraph",
                        "text": "58. තෙන ඛො පන සමයෙන භික්ඛුනියො අනනුසිට්ඨා උපසම්පදාපෙඛායො අන්තරායිකෙ ධම්මෙ පුච්ඡන්ති. උපසම්පදාපෙඛායො විත්ථායන්ති. මඞ්කූ හොන්ති. න සක්කොන්ති විස්සජ්ජෙතුං භගවතො එතමත්ථං ආරොචෙසුං. “අනුජානාමි භික්ඛවෙ පඨමං අනුසාසිත්වා පච්ඡා අන්තරායිකෙ ධම්මෙ පුච්ඡිතුන්ති”. තත්ථෙව සඞ්ඝමජ්ඣෙ අනුසාසන්ති, උපසම්පදාපෙඛායො තථෙව විත්ථායන්ති. මඞ්කූ හොන්ති. න සක්කොන්ති විස්සජ්ජෙතුං. භගවතො එතමත්ථං ආරොචෙසුං. “අනුජානාමි භික්ඛවෙ එකමන්තං අනුසාසිත්වා සඞ්ඝමජ්ඣෙ අන්තරායිකෙ ධම්මෙ පුච්ඡිතුං."
                    }
                ],
                "footnotes": [
                    {
                        "type": "footnote",
                        "text": "1. ආලොහිතා - සීමු."
                    },
                    {
                        "type": "footnote",
                        "text": "2. සිඛරණිපි - මඡසං."
                    },
                    {
                        "type": "footnote",
                        "text": "3. උභතොබ්යඤ්ජනාපි - මඡසං."
                    },
                    {
                        "type": "footnote",
                        "text": "4. උපසම්පදාපෙඛායො - මඡසං."
                    },
                    {
                        "type": "footnote",
                        "text": "5. උපසම්පාදෙතුන්ති - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 514,
            "pali": {
                "entries": [
                    {
                        "type": "paragraph",
                        "text": "එවඤ්ච පන භික්ඛවෙ අනුසාසිතබ්බා: පඨමං උපජ්ඣං ගාහාපෙතබ්බා. උපජ්ඣං ගාහාපෙත්වා පත්තචීවරං ආචික්ඛිතබ්බං: අයං තෙ පත්තො, අයං සඞ්ඝාටි, අයං උත්තරාසඞ්ගො, අයං අන්තරවාසකො, ඉදං සඞ්කච්චිකං, අයං උදකසාටිකා. ගච්ඡ අමුම්හි ඔකාසෙ තිට්ඨාහීති. බාලා අව්යත්තා අනුසාසන්ති. දුරනුසිට්ඨා උපසම්පදාපෙඛායො විත්ථායන්ති, මඞ්කූ හොන්ති. න සක්කොන්ති විස්සජ්ජෙතුං. භගවතො එතමත්ථං ආරොචෙසුං. “න භික්ඛවෙ බාලාය අව්යත්තාය අනුසාසිතබ්බා. යා අනුසාසෙය්ය ආපත්ති දුක්කටස්ස. අනුජානාමි භික්ඛවෙ ව්යත්තාය භික්ඛුනියා පටිබලාය අනුසාසිතුන්ති”. අසම්මතා අනුසාසන්ති. භගවතො එතමත්ථං ආරොචෙසුං. “න භික්ඛවෙ අසම්මතාය අනුසාසිතබ්බා. යා අනුසාසෙය්ය ආපත්ති දුක්කටස්ස. අනුජානාමි භික්ඛවෙ සම්මතාය අනුසාසිතුං”."
                    },
                    {
                        "type": "paragraph",
                        "text": "එවඤ්ච පන භික්ඛවෙ සම්මන්නිතබ්බා: අත්තනා වා අත්තානං සම්මන්නිතබ්බං. පරාය වා පරා සම්මන්නිතබ්බා. කථඤ්ච අත්තනාව අත්තානං සම්මන්නිතබ්බං? ව්යත්තාය භික්ඛුනියා පටිබලාය සඞ්ඝො ඤාපෙතබ්බො: “සුණාතු මෙ අය්යෙ සඞ්ඝො: ඉත්ථන්නාමා ඉත්ථන්නාමාය අය්යාය උපසම්පදාපෙඛා. යදි සඞ්ඝස්ස පත්තකල්ලං අහං ඉත්ථන්නාමා ඉත්ථන්නාමං අනුසාසෙය්යන්ති”. එවං අත්තනාව අත්තානං සම්මන්නිතබ්බං. කථඤ්ච පරායපරා සම්මන්නිතබ්බා? ව්යත්තාය භික්ඛුනියා පටිබලාය සඞ්ඝො ඤාපෙතබ්බො: “සුණාතු මෙ අය්යෙ සඞ්ඝො. ඉත්ථන්නාමා ඉත්ථන්නාමාය අය්යාය උපසම්පදාපෙඛා. යදි සඞ්ඝස්ස පත්තකල්ලං ඉත්ථන්නාමා ඉත්ථන්නාමං අනුසාසෙය්යාති”. එවං පරාය පරා සම්මන්නිතබ්බා."
                    },
                    {
                        "type": "paragraph",
                        "text": "තාය සම්මතාය භික්ඛුනියා උපසම්පදාපෙඛං උපසඞ්කමිත්වා එවමස්ස වචනීයා: “සුණසි ඉත්ථන්නාමෙ අයං තෙ සච්චකාලො භූතකාලො යං ජාතං තං සඞ්ඝමජ්ඣෙ පුච්ඡන්තෙ සන්තං අත්ථීති වත්තබ්බං. අසන්තං නත්ථීති වත්තබ්බං. මා ඛො විත්ථාසි{1} මා ඛො මඞ්කු අහොසි. එවං තං පුච්ඡිස්සන්ති: නසි අනිමිත්තා, නසි නිමිත්තමත්තා, නසි අලොහිතා{2}, නසි ධුවලොහිතා, නසි ධුවචොළා, නසි පග්ඝරන්ති, නසි සිඛරිණී{3}, නසි ඉත්ථිපණ්ඩකා, නසි වෙපුරිසිකා, නසි සම්භින්නා,"
                    }
                ],
                "footnotes": [
                    {
                        "type": "footnote",
                        "text": "1. විත්ථායි - මඡසං."
                    },
                    {
                        "type": "footnote",
                        "text": "2. ආලොහිතා - සි."
                    },
                    {
                        "type": "footnote",
                        "text": "3. සිඛරණි - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 516,
            "pali": {
                "entries": [
                    {
                        "type": "paragraph",
                        "text": "නසි උභතොබ්යඤ්ජනකා{1}, සන්ති තෙ එවරූපා ආබාධා–කුට්ඨං, ගණ්ඩො, කිලාසො, සොසො, අපමාරො. මනුස්සාසි, ඉත්ථීසි, භුජිස්සාසි, අනණාසි, නසි රාජභටී, අනුඤ්ඤාතාසි මාතාපිතූහි සාමිකෙන, පරිපුණ්ණවීසතිවස්සාසි, පරිපුණ්ණං තෙ පත්තචීවරං, කිං නාමාසි, කා නාමා තෙ පවත්තිනී”ති."
                    },
                    {
                        "type": "paragraph",
                        "text": "59. එකතො ආගච්ඡන්ති. න එකතො ආගන්තබ්බං. අනුසාසිකාය පඨමතරං ආගන්ත්වා සඞ්ඝො ඤාපෙතබ්බො: සුණාතු මෙ අය්යෙ සඞ්ඝො. ඉත්ථන්නාමා{2} ඉත්ථන්නාමාය අය්යාය උපසම්පදාපෙඛා. අනුසිට්ඨා සා මයා. යදි සඞ්ඝස්ස පත්තකල්ලං ඉත්ථන්නාමා ආගච්ඡෙය්යාති. ආගච්ඡාහීති වත්තබ්බා. එකංසං උත්තරාසඞ්ගං කාරාපෙත්වා භික්ඛුනීනං පාදෙ වන්දාපෙත්වා උක්කුටිකං නිසීදාපෙත්වා අඤ්ජලිං පග්ගණ්හාපෙත්වා උපසම්පදං යාචාපෙතබ්බා: සඞ්ඝං අය්යෙ උපසම්පදං යාචාමි. උල්ලුම්පතු මං අය්යෙ සඞ්ඝො අනුකම්පං උපාදාය. දුතියම්පි අය්යෙ සඞ්ඝං උපසම්පදං යාචාමි. උල්ලුම්පතු මං අය්යෙ සඞ්ඝො අනුකම්පං උපාදාය. තතියම්පි අය්යෙ සඞ්ඝං උපසම්පදං යාචාමි. උල්ලුම්පතු මං අය්යෙ සඞ්ඝො අනුකම්පං උපාදායාති."
                    },
                    {
                        "type": "paragraph",
                        "text": "ව්යත්තාය භික්ඛුනියා පටිබලාය සඞ්ඝො ඤාපෙතබ්බො: සුණාතු මෙ අය්යෙ සඞ්ඝො. අයං ඉත්ථන්නාමා ඉත්ථන්නාමාය අය්යාය උපසම්පදාපෙඛා, යදි සඞ්ඝස්ස පත්තකල්ලං අහං ඉත්ථන්නාමං අන්තරායිකෙ ධම්මෙ පුච්ඡෙය්යං. සුණසි ඉත්ථන්නාමෙ, අයං තෙ සච්චකාලො, භූතකාලො. යං ජාතං තං පුච්ඡාමි. සන්තං අත්ථීති වත්තබ්බං, අසන්තං නත්ථීති වත්තබ්බං, නසි අනිමිත්තා. නසි නිමිත්තමත්තා -පෙ- කිං නාමාසි? කා නාමා තෙ පවත්තිනීති.{3}"
                    },
                    {
                        "type": "paragraph",
                        "text": "ව්යත්තාය භික්ඛුනියා පටිබලාය සඞ්ඝො ඤාපෙතබ්බො: සුණාතු මෙ අය්යෙ සඞ්ඝො, අයං ඉත්ථන්නාමා ඉත්ථන්නාමාය අය්යාය උපසම්පදාපෙඛා. පරිසුද්ධා අන්තරායිකෙහි ධම්මෙහි. පරිපුණ්ණස්සා පත්තචීවරං. ඉත්ථන්නාමා සඞ්ඝං උපසම්පදං යාචති ඉත්ථන්නාමාය අය්යාය පවත්තිනියා. යදි සඞ්ඝස්ස පත්තකල්ලං සඞ්ඝො ඉත්ථන්නාමං උපසම්පාදෙය්ය ඉත්ථන්නාමාය අය්යාය පවත්තිනියා. **එසා ඤත්ති**."
                    }
                ],
                "footnotes": [
                    {
                        "type": "footnote",
                        "text": "1. උභතොබ්යඤ්ජනා - මඡසං."
                    },
                    {
                        "type": "footnote",
                        "text": "2. ඉත්ථන්නාමො - මඡසං."
                    },
                    {
                        "type": "footnote",
                        "text": "3. වත්තබ්බො - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 518,
            "pali": {
                "entries": [
                    {
                        "type": "paragraph",
                        "text": "“සුණාතු මෙ අය්යෙ සඞ්ඝො. අයං ඉත්ථන්නාමා ඉත්ථන්නාමාය අය්යාය උපසම්පදාපෙඛා. පරිසුද්ධා අන්තරායිකෙහි ධම්මෙහි. පරිපුණ්ණස්සා පත්තචීවරං. ඉත්ථන්නාමා සඞ්ඝං උපසම්පදං යාචති ඉත්ථන්නාමාය අය්යාය පවත්තිනියා. සඞ්ඝො ඉත්ථන්නාමං උපසම්පාදෙති ඉත්ථන්නාමාය අය්යාය පවත්තිනියා. යස්සා අය්යාය ඛමති ඉත්ථන්නාමාය උපසම්පදා ඉත්ථන්නාමාය අය්යාය පවත්තිනියා. සා තුණ්හස්ස. යස්සා නක්ඛමති සා භාසෙය්ය."
                    },
                    {
                        "type": "paragraph",
                        "text": "දුතියම්පි එතමත්ථං වදාමි -පෙ- තතියම්පි එතමත්ථං වදාමි. සුණාතු මෙ අය්යෙ සඞ්ඝො. අයං ඉත්ථන්නාමා ඉත්ථන්නාමාය අය්යාය උපසම්පදාපෙඛා. පරිසුද්ධා අන්තරායිකෙහි ධම්මෙහි. පරිපුණ්ණස්සා පත්තචීවරං. ඉත්ථන්නාමා සඞ්ඝං උපසම්පදං යාචති ඉත්ථන්නාමාය අය්යාය පවත්තිනියා. සඞ්ඝො ඉත්ථන්නාමං උපසම්පාදෙති ඉත්ථන්නාමාය අය්යාය පවත්තිනියා. යස්සා අය්යාය ඛමති ඉත්ථන්නාමාය උපසම්පදා ඉත්ථන්නාමාය අය්යාය පවත්තිනියා. සා තුණ්හස්ස. යස්සා නක්ඛමති සා භාසෙය්ය."
                    },
                    {
                        "type": "paragraph",
                        "text": "උපසම්පන්නා සඞ්ඝෙන ඉත්ථන්නාමා ඉත්ථන්නාමාය අය්යාය පවත්තිනියා. ඛමති සඞ්ඝස්ස තස්මා තුණ්හී. එවමෙතං ධාරයාමී”ති."
                    },
                    {
                        "type": "paragraph",
                        "text": "තාවදෙව තං ආදාය භික්ඛුසඞ්ඝං උපසඞ්කමිත්වා එකංසං උත්තරාසඞ්ගං කාරාපෙත්වා භික්ඛූනං පාදෙ වන්දාපෙත්වා උක්කුටිකං නිසීදාපෙත්වා අඤ්ජලිං පග්ගණ්හාපෙත්වා උපසම්පදං යාචාපෙතබ්බා. “අහං අය්යා ඉත්ථන්නාමා ඉත්ථන්නාමාය අය්යාය උපසම්පදාපෙඛා. එකතො උපසම්පන්නා භික්ඛුනීසඞ්ඝෙ විසුද්ධා, සඞ්ඝං අය්යා උපසම්පදං යාචාමි. උල්ලුම්පතු මං අය්යා සඞ්ඝො අනුකම්පං උපාදාය. අහං අය්යා ඉත්ථන්නාමා ඉත්ථන්නාමාය අය්යාය උපසම්පදාපෙඛා. එකතො උපසම්පන්නා භික්ඛුනිසඞ්ඝෙ විසුද්ධා, දුතියම්පි අය්යා සඞ්ඝං උපසම්පදං යාචාමි. උල්ලුම්පතු මං අය්යා සඞ්ඝො අනුකම්පං උපාදාය. අහං අය්යා ඉත්ථන්නාමා ඉත්ථන්නාමාය අය්යාය උපසම්පදාපෙඛා එකතො උපසම්පන්නා භික්ඛුනීසඞ්ඝෙ විසුද්ධා, තතියම්පි අය්යා සඞ්ඝං උපසම්පදං යාචාමි. උල්ලුම්පතු මං අය්යා සඞ්ඝො අනුකම්පං උපාදායා”ති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 520,
            "pali": {
                "entries": [
                    {
                        "type": "paragraph",
                        "text": "ව්යත්තෙන භික්ඛුනා පටිබලෙන සඞ්ඝො ඤාපෙතබ්බො: සුණාතු මෙ භන්තෙ සඞ්ඝො. අයං ඉත්ථන්නාමා ඉත්ථන්නාමාය උපසම්පදාපෙඛා එකතො උපසම්පන්නා භික්ඛුනීසඞ්ඝෙ විසුද්ධා. ඉත්ථන්නාමා සඞ්ඝං උපසම්පදං යාචති ඉත්ථන්නාමාය පවත්තිනියා. යදි සඞ්ඝස්ස පත්තකල්ලං සඞ්ඝො ඉත්ථන්නාමං උපසම්පාදෙය්ය ඉත්ථන්නාමාය පවත්තිනියා. **එසා ඤත්ති.**"
                    },
                    {
                        "type": "paragraph",
                        "text": "සුණාතු මෙ භන්තෙ සඞ්ඝො. අයං ඉත්ථන්නාමා ඉත්ථන්නාමාය උපසම්පදාපෙඛා එකතො උපසම්පන්නා භික්ඛුනීසඞ්ඝෙ විසුද්ධා. ඉත්ථන්නාමා සඞ්ඝං උපසම්පදං යාචති ඉත්ථන්නාමාය පවත්තිනියා. සඞ්ඝො ඉත්ථන්නාමං උපසම්පාදෙති ඉත්ථන්නාමාය පවත්තිනියා. යස්සායස්මතො ඛමති ඉත්ථන්නාමාය උපසම්පදා ඉත්ථන්නාමාය පවත්තිනියා. සො තුණ්හස්ස. යස්ස නක්ඛමති සො භාසෙය්ය."
                    },
                    {
                        "type": "paragraph",
                        "text": "දුතියම්පි එතමත්ථං වදාමි -පෙ- තතියම්පි එතමත්ථං වදාමි. සුණාතු මෙ භන්තෙ සඞ්ඝො. අයං ඉත්ථන්නාමා ඉත්ථන්නාමාය උපසම්පදාපෙඛා එකතො උපසම්පන්නා භික්ඛුනීසඞ්ඝෙ විසුද්ධා. ඉත්ථන්නාමා සඞ්ඝං උපසම්පදං යාචති ඉත්ථන්නාමාය පවත්තිනියා. සඞ්ඝො ඉත්ථන්නාමං උපසම්පාදෙති ඉත්ථන්නාමාය පවත්තිනියා. යස්සායස්මතො ඛමති ඉත්ථන්නාමාය උපසම්පදා ඉත්ථන්නාමාය පවත්තිනියා, සො තුණ්හස්ස. යස්ස නක්ඛමති සො භාසෙය්ය."
                    },
                    {
                        "type": "paragraph",
                        "text": "උපසම්පන්නා සඞ්ඝෙන ඉත්ථන්නාමා ඉත්ථන්නාමාය පවත්තිනියා. ඛමති සඞ්ඝස්ස තස්මා තුණ්හී එවමෙතං ධාරයාමීති."
                    },
                    {
                        "type": "paragraph",
                        "text": "තාවදෙව ඡායා මෙතබ්බා. උතුපමාණං ආචික්ඛිතබ්බං. දිවසභාගො ආචික්ඛිතබ්බො, සඞ්ගීති ආචික්ඛිතබ්බා, භික්ඛුනියො වත්තබ්බා ඉමිස්සා තයො ච නිස්සයෙ අට්ඨ ච අකරණීයානි ආචික්ඛෙය්යාථාති."
                    },
                    {
                        "type": "paragraph",
                        "text": "60. තෙන ඛො පන සමයෙන භික්ඛුනියො භත්තග්ගෙ ආසනං සඞ්කසායන්තියො{1} කාලං වීතිනාමෙසුං. භගවතො එතමත්ථං ආරොචෙසුං. “අනුජානාමි භික්ඛවෙ අට්ඨන්නං භික්ඛුනීනං යථාවුඩ්ඪං අවසෙසානං යථාගතිකන්ති”."
                    }
                ],
                "footnotes": [
                    {
                        "type": "footnote",
                        "text": "1. සඞ්කායන්තියො-සීමු."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 522,
            "pali": {
                "entries": [
                    {
                        "type": "paragraph",
                        "text": "61. තෙන ඛො පන සමයෙන භික්ඛුනියො භගවතා අනුඤ්ඤාතං අට්ඨන්නං භික්ඛුනීනං යථාවුඩ්ඪං අවසෙසානං යථාගතිකන්ති සබ්බත්ථ අට්ඨාව{1}. භික්ඛුනියො යථාවුඩ්ඪං පටිබාහන්ති අවසෙසායො යථාගතිකං. භගවතො එතමත්ථං ආරොචෙසුං. “අනුජානාමි භික්ඛවෙ භත්තග්ගෙ අට්ඨන්නං භික්ඛුනීනං යථාවුඩ්ඪං අවසෙසානං යථාගතිකං. අඤ්ඤත්ථ සබ්බත්ථ යථාවුඩ්ඪං න පටිබාහිතබ්බං. යා පටිබාහෙය්ය ආපත්ති දුක්කටස්සාති”."
                    },
                    {
                        "type": "paragraph",
                        "text": "62. තෙන ඛො පන සමයෙන භික්ඛුනියො න පවාරෙන්ති. භගවතො එතමත්ථං ආරොචෙසුං. “න භික්ඛවෙ භික්ඛුනියා න පවාරෙතබ්බං. යා න පවාරෙය්ය යථාධම්මො කාරෙතබ්බොති”. තෙන ඛො පන සමයෙන භික්ඛුනියො අත්තනා පවාරෙත්වා භික්ඛුසඞ්ඝං න පවාරෙන්ති. භගවතො එතමත්ථං ආරොචෙසුං. “න භික්ඛවෙ භික්ඛුනියා අත්තනා පවාරෙත්වා භික්ඛුසඞ්ඝො න පවාරෙතබ්බො. යා න පවාරෙය්ය යථාධම්මො කාරෙතබ්බො”ති."
                    },
                    {
                        "type": "paragraph",
                        "text": "63. තෙන ඛො පන සමයෙන භික්ඛුනියො භික්ඛූහි සද්ධිං එකතො පවාරෙන්තියො කොලාහලං අකංසු. භගවතො එතමත්ථං ආරොචෙසුං. “න භික්ඛවෙ භික්ඛුනියා භික්ඛූහි සද්ධිං එකතො පවාරෙතබ්බං. යා පවාරෙය්ය ආපත්ති දුක්කටස්සා”ති."
                    },
                    {
                        "type": "paragraph",
                        "text": "තෙන ඛො පන සමයෙන භික්ඛුනියො පුරෙභත්තං පවාරෙන්තියො කාලං වීතිනාමෙසුං. භගවතො එතමත්ථං ආරොචෙසුං. “අනුජානාමි භික්ඛවෙ පච්ඡාභත්තං පවාරෙතුන්ති”. පච්ඡාභත්තං පවාරෙන්තියො විකාලෙ අහෙසුං. භගවතො එතමත්ථං ආරොචෙසුං. “අනුජානාමි භික්ඛවෙ අජ්ජතනා භික්ඛුනීසඞ්ඝං පවාරෙත්වා අපරජ්ජු භික්ඛුසඞ්ඝං පවාරෙතුන්ති”."
                    },
                    {
                        "type": "paragraph",
                        "text": "64. තෙන ඛො පන සමයෙන සබ්බො භික්ඛුනීසඞ්ඝො පවාරෙන්තො කොලාහලං අකාසි. භගවතො එතමත්ථං ආරොචෙසුං. “අනුජානාමි භික්ඛවෙ එකං භික්ඛුනිං වියත්තං පටිබලං සම්මන්නිතුං භික්ඛුනීසඞ්ඝස්ස අත්ථාය භික්ඛුසඞ්ඝං පවාරෙතුං. එවඤ්ච පන භික්ඛවෙ සම්මන්නිතබ්බා: පඨමං භික්ඛුනී යාචිතබ්බා. යාචිත්වා ව්යත්තාය භික්ඛුනියා පටිබලාය සඞ්ඝො ඤාපෙතබ්බො: සුණාතු මෙ අය්යෙ සඞ්ඝො. යදි සඞ්ඝස්ස පත්තකල්ලං සඞ්ඝො ඉත්ථන්නාමං භික්ඛුනිං සම්මන්නෙය්ය භික්ඛුනිසඞ්ඝස්ස අත්ථාය භික්ඛුසඞ්ඝං පවාරෙතුං”. **එසා ඤත්ති.**"
                    }
                ],
                "footnotes": [
                    {
                        "type": "footnote",
                        "text": "1. අට්ඨෙව - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 524,
            "pali": {
                "entries": [
                    {
                        "type": "paragraph",
                        "text": "“සුණාතු මෙ අය්යෙ සඞ්ඝො, සඞ්ඝො ඉත්ථන්නාමං භික්ඛුනිං සම්මන්නති භික්ඛුනීසඞ්ඝස්ස අත්ථාය භික්ඛුසඞ්ඝං පවාරෙතුං. යස්සා අය්යාය ඛමති ඉත්ථන්නාමාය භික්ඛුනියා සම්මුති භික්ඛුනීසඞ්ඝස්ස අත්ථාය භික්ඛුසඞ්ඝං පවාරෙතුං. සා තුණ්හස්ස. යස්සා නක්ඛමති සා භාසෙය්ය. සම්මතා සඞ්ඝෙන ඉත්ථන්නාමා භික්ඛුනී භික්ඛුනිසඞ්ඝස්ස අත්ථාය භික්ඛුසඞ්ඝං පවාරෙතුං. ඛමති සඞ්ඝස්ස තස්මා තුණ්හී එවමෙතං ධාරයාමීති”."
                    },
                    {
                        "type": "paragraph",
                        "text": "තාය සම්මතාය භික්ඛුනියා භික්ඛුනීසඞ්ඝං ආදාය භික්ඛුසඞ්ඝං උපසඞ්කමිත්වා එකංසං උත්තරාසඞ්ගං කරිත්වා භික්ඛූනං පාදෙ වන්දිත්වා උක්කුටිකං නිසීදිත්වා අඤ්ජලිම්පග්ගහෙත්වා එවමස්ස වචනීයො භික්ඛුනීසඞ්ඝො අය්යා භික්ඛුසඞ්ඝං පවාරෙති දිට්ඨෙන වා සුතෙන වා පරිසඞ්කාය වා. වදතු අය්යා භික්ඛුසඞ්ඝො භික්ඛුනීසඞ්ඝං අනුකම්පං උපාදාය. පස්සන්තො පටිකරිස්සති. දුතියම්පි අය්යා භික්ඛුනීසඞ්ඝො භික්ඛුසඞ්ඝං පවාරෙති දිට්ඨෙන වා සුතෙන වා පරිසඞ්කාය වා. වදතු අය්යා භික්ඛුසඞ්ඝො භික්ඛුනීසඞ්ඝං අනුකම්පං උපාදාය පස්සන්තො පටිකරිස්සති. තතියම්පි අය්යා භික්ඛුනීසඞ්ඝො භික්ඛුසඞ්ඝං පවාරෙති දිට්ඨෙන වා සුතෙන වා පරිසඞ්කාය වා. වදතු අය්යා භික්ඛුසඞ්ඝො භික්ඛුනීසඞ්ඝං අනුකම්පං උපාදාය. පස්සන්තො පටිකරිස්සතීති."
                    },
                    {
                        "type": "paragraph",
                        "text": "65. තෙන ඛො පන සමයෙන භික්ඛුනියො භික්ඛූනං උපොසථං ඨපෙන්ති, පවාරණං ඨපෙන්ති, සවචනීයං කරොන්ති, අනුවාදං පට්ඨපෙන්ති, ඔකාසං කාරෙන්ති, චොදෙන්ති, සාරෙන්ති. භගවතො එතමත්ථං ආරොචෙසුං. “න භික්ඛවෙ භික්ඛුනියා භික්ඛුස්ස උපොසථො ඨපෙතබ්බො, ඨපිතොපි අට්ඨපිතො, ඨපෙන්තියා ආපත්ති දුක්කටස්ස. න පවාරණා ඨපෙතබ්බා, ඨපිතාපි අට්ඨපිතා, ඨපෙන්තියා ආපත්ති දුක්කටස්ස. න සවචනීයං කාතබ්බං, කතම්පි අකතං, කරොන්තියා ආපත්ති දුක්කටස්ස. න අනුවාදො පට්ඨපෙතබ්බො, පට්ඨපිතොපි අපට්ඨපිතො, පට්ඨපෙන්තියා ආපත්ති දුක්කටස්ස. න ඔකාසො කාරෙතබ්බො, කාරිතොපි අකාරිතො, කාරෙන්තියා ආපත්ති දුක්කටස්ස. න චොදෙතබ්බො, චොදිතොපි අචොදිතො, චොදෙන්තියා ආපත්ති දුක්කටස්ස. න සාරෙතබ්බො, සාරිතොපි අසාරිතො, සාරෙන්තියා ආපත්ති දුක්කටස්සාති”."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 526,
            "pali": {
                "entries": [
                    {
                        "type": "paragraph",
                        "text": "66. තෙන ඛො පන සමයෙන භික්ඛූ භික්ඛුනීනං උපොසථං ඨපෙන්ති, පවාරණං ඨපෙන්ති, සවචනීයං කරොන්ති, අනුවාදං පට්ඨපෙන්ති, ඔකාසං කාරෙන්ති, චොදෙන්ති, සාරෙන්ති. භගවතො එතමත්ථං ආරොචෙසුං. “අනුජානාමි භික්ඛවෙ භික්ඛුනා භික්ඛුනීනං{1} උපොසථං ඨපෙතුං, ඨපිතොපි සුට්ඨපිතො, ඨපෙන්තස්ස අනාපත්ති. පවාරණං ඨපෙතුං, ඨපිතාපි සුට්ඨපිතා, ඨපෙන්තස්ස අනාපත්ති. සවචනීයං කාතුං, කතම්පි සුකතං, කරොන්තස්ස අනාපත්ති. අනුවාදං පට්ඨපෙතුං, පට්ඨපිතොපි සුපට්ඨපිතො{2}. පට්ඨපෙන්තස්ස අනාපත්ති. ඔකාසං කාරෙතුං. කාරිතොපි සුකාරිතො, කාරෙන්තස්ස අනාපත්ති. චොදෙතුං, චොදිතාපි සුචොදිතා, චොදෙන්තස්ස අනාපත්ති. සාරෙතුං. සාරිතාපි සුසාරිතා, සාරෙන්තස්ස අනාපත්තී”ති."
                    },
                    {
                        "type": "paragraph",
                        "text": "67. තෙන ඛො පන සමයෙන ඡබ්බග්ගියා භික්ඛුනියො යානෙන යායන්ති ඉත්ථියුත්තෙනපි පුරිසන්තරෙන පුරිසයුත්තෙනපි ඉත්ථන්තරෙන. මනුස්සා උජ්ඣායන්ති ඛීයන්ති විපාචෙන්ති: “සෙය්යථාපි ගඞ්ගාමහීයාති.{3} භගවතො එතමත්ථං ආරොචෙසුං. “න භික්ඛවෙ භික්ඛුනියා යානෙන යායිතබ්බං. යා යායෙය්ය යථාධම්මො කාරෙතබ්බො”ති. තෙන ඛො පන සමයෙන අඤ්ඤතරා භික්ඛුනී ගිලානා හොති. න සක්කොති පදසා ගන්තුං. භගවතො එතමත්ථං ආරොචෙසුං. “අනුජානාමි භික්ඛවෙ ගිලානාය යානන්ති”. අථ ඛො භික්ඛුනීනං එතදහොසි: “ඉත්ථියුත්තන්නු ඛො පුරිසයුත්තන්නු ඛොති. භගවතො එතමත්ථං ආරොචෙසුං. “අනුජානාමි භික්ඛවෙ ඉත්ථියුත්තං පුරිසයුත්තං හත්ථවට්ටකන්ති”. තෙන ඛො පන සමයෙන අඤ්ඤතරාය{4} භික්ඛුනියා යානුග්ඝාතෙන බාළ්හතරං අඵාසු අහොසි. භගවතො එතමත්ථං ආරොචෙසුං. “අනුජානාමි භික්ඛවෙ සිවිකං පාටඞ්කින්ති”."
                    },
                    {
                        "type": "paragraph",
                        "text": "68. තෙන ඛො පන සමයෙන **අඩ්ඪකාසී** ගණිකා භික්ඛුනීසු පබ්බජිතා හොති. සා **සාවත්ථිං** ගන්තුකාමා හොති භගවතො සන්තිකෙ උපසම්පජ්ජිස්සාමීති. අස්සොසුං ඛො ධුත්තා ‘අඩ්ඪකාසී කිර ගණිකා සාවත්ථිං ගන්තුකාමා’ති. තෙ මග්ගෙ පරියුට්ඨිංසු. අස්සොසි ඛො අඩ්ඪකාසී ගණිකා ‘ධුත්තා කිර මග්ගෙ පරියුට්ඨිතා’ති. භගවතො සන්තිකෙ දූතං පාහෙසි. “අහං හි උපසම්පජ්ජිතුකාමා කථන්නු ඛො මයා පටිපජ්ජිතබ්බන්ති."
                    }
                ],
                "footnotes": [
                    {
                        "type": "footnote",
                        "text": "1. භික්ඛුනියා - මඡසං."
                    },
                    {
                        "type": "footnote",
                        "text": "2. සුප්පට්ඨපිතො - මඡසං."
                    },
                    {
                        "type": "footnote",
                        "text": "3. ගඞ්ගාමහියායාති - මඡසං."
                    },
                    {
                        "type": "footnote",
                        "text": "4. අඤ්ඤතරිස්සා - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 528,
            "pali": {
                "entries": [
                    {
                        "type": "paragraph",
                        "text": "අථ ඛො භගවා එතස්මිං නිදානෙ එතස්මිං පකරණෙ ධම්මිං කථං කත්වා භික්ඛූ ආමන්තෙසි: “අනුජානාමි භික්ඛවෙ දූතෙනපි උපසම්පාදෙතුන්ති”. භික්ඛුදූතෙන උපසම්පාදෙන්ති. භගවතො එතමත්ථං ආරොචෙසුං. “න භික්ඛවෙ භික්ඛුදූතෙන උපසම්පාදෙතබ්බා. යො උපසම්පාදෙය්ය ආපත්ති දුක්කටස්සාති”. සික්ඛමානදූතෙන උපසම්පාදෙන්ති -පෙ- සාමණෙරදූතෙන උපසම්පාදෙන්ති -පෙ- සාමණෙරීදූතෙන උපසම්පාදෙන්ති -පෙ- බාලාය අව්යත්තාය දූතෙන උපසම්පාදෙන්ති. “න භික්ඛවෙ බාලාය අව්යත්තාය දූතෙන උපසම්පාදෙතබ්බා යා{1} උපසම්පාදෙය්ය ආපත්ති දුක්කටස්ස. අනුජානාමි භික්ඛවෙ ව්යත්තාය භික්ඛුනියා පටිබලාය දූතෙන උපසම්පාදෙතුං. තාය දූතාය භික්ඛුනියා සඞ්ඝං උපසඞ්කමිත්වා එකංසං උත්තරාසඞ්ගං කරිත්වා භික්ඛූනං පාදෙ වන්දිත්වා උක්කුටිකං නිසීදිත්වා අඤ්ජලිම්පග්ගහෙත්වා එවමස්ස වචනීයො:"
                    },
                    {
                        "type": "paragraph",
                        "text": "ඉත්ථන්නාමා අය්යා ඉත්ථන්නාමාය අය්යාය උපසම්පදාපෙඛා{2} එකතො උපසම්පන්නා භික්ඛුනීසඞ්ඝෙ විසුද්ධා. සා කෙනචිදෙව අන්තරායෙන න ආගච්ඡති. ඉත්ථන්නාමා අය්යා සඞ්ඝං උපසම්පදං යාචති උල්ලුම්පතු තං අය්යා සඞ්ඝො අනුකම්පං උපාදාය."
                    },
                    {
                        "type": "paragraph",
                        "text": "ඉත්ථන්නාමා අය්යා ඉත්ථන්නාමාය අය්යාය උපසම්පදාපෙඛා එකතො උපසම්පන්නා භික්ඛුනීසඞ්ඝෙ විසුද්ධා. සා කෙනචිදෙව අන්තරායෙන න ආගච්ඡති. දුතියම්පි අය්යා ඉත්ථන්නාමා සඞ්ඝං උපසම්පදං යාචති. උල්ලුම්පතු තං අය්යා සඞ්ඝො අනුකම්පං උපාදාය."
                    },
                    {
                        "type": "paragraph",
                        "text": "ඉත්ථන්නාමා අය්යා ඉත්ථන්නාමාය අය්යාය උපසම්පදාපෙඛා එකතො උපසම්පන්නා භික්ඛුනිසඞ්ඝෙ විසුද්ධා. සා කෙනචිදෙව අන්තරායෙන න ආගච්ඡති. තතියම්පි අය්යා ඉත්ථන්නාමා සඞ්ඝං උපසම්පදං යාචති. උල්ලුම්පතු තං අය්යා, සඞ්ඝො අනුකම්පං උපාදායාති."
                    },
                    {
                        "type": "paragraph",
                        "text": "ව්යත්තෙන භික්ඛුනා පටිබලෙන සඞ්ඝො ඤාපෙතබ්බො: සුණාතු මෙ භන්තෙ සඞ්ඝො. ඉත්ථන්නාමා ඉත්ථන්නාමාය උපසම්පදාපෙඛා. එකතො උපසම්පන්නා භික්ඛුනීසඞ්ඝෙ විසුද්ධා. සා කෙනචිදෙව අන්තරායෙන න ආගච්ඡති. ඉත්ථන්නාමා සඞ්ඝං උපසම්පදං යාචති ඉත්ථන්නාමාය පවත්තිනියා. යදි සඞ්ඝස්ස පත්තකල්ලං සඞ්ඝො ඉත්ථන්නාමං උපසම්පාදෙය්ය ඉත්ථන්නාමාය පවත්තිනියා”. **එසා ඤත්ති.**"
                    }
                ],
                "footnotes": [
                    {
                        "type": "footnote",
                        "text": "1. යො - මඡසං."
                    },
                    {
                        "type": "footnote",
                        "text": "2. උපසම්පදාපෙක්ඛා - සීමු. මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 530,
            "pali": {
                "entries": [
                    {
                        "type": "paragraph",
                        "text": "“සුණාතු මෙ භන්තෙ සඞ්ඝො. ඉත්ථන්නාමා ඉත්ථන්නාමාය උපසම්පදාපෙඛා එකතො උපසම්පන්නා භික්ඛුනිසඞ්ඝෙ විසුද්ධා. සා කෙනචිදෙව අන්තරායෙන නාගච්ඡති. ඉත්ථන්නාමා සඞ්ඝං උපසම්පදං යාචති ඉත්ථන්නාමාය පවත්තිනියා. සඞ්ඝො ඉත්ථන්නාමං උපසම්පාදෙති ඉත්ථන්නාමාය පවත්තිනියා. යස්සායස්මතො ඛමති ඉත්ථන්නාමාය උපසම්පදා ඉත්ථන්නාමාය පවත්තිනියා. සො තුණ්හස්ස. යස්ස නක්ඛමති සො භාසෙය්ය."
                    },
                    {
                        "type": "paragraph",
                        "text": "දුතියම්පි එතමත්ථං වදාමි -පෙ- තතියම්පි එතමත්ථං වදාමි: සුණාතු මෙ භන්තෙ සඞ්ඝො. ඉත්ථන්නාමා ඉත්ථන්නාමාය උපසම්පදාපෙඛා. එකතො උපසම්පන්නා භික්ඛුනීසඞ්ඝෙ විසුද්ධා. සා කෙනචිදෙව අන්තරායෙන නාගච්ඡති. ඉත්ථන්නාමා සඞ්ඝං උපසම්පදං යාචති ඉත්ථන්නාමාය පවත්තිනියා. සඞ්ඝො ඉත්ථන්නාමං උපසම්පාදෙති ඉත්ථන්නාමාය පවත්තිනියා. යස්සායස්මතො ඛමති ඉත්ථන්නාමාය උපසම්පදා ඉත්ථන්නාමාය පවත්තිනියා. සො තුණ්හස්ස. යස්ස නක්ඛමති සො භාසෙය්ය."
                    },
                    {
                        "type": "paragraph",
                        "text": "උපසම්පන්නා සඞ්ඝෙන ඉත්ථන්නාමා ඉත්ථන්නාමාය පවත්තිනියා. ඛමති සඞ්ඝස්ස. තස්මා තුණ්හී. එවමෙතං ධාරයාමී”ති."
                    },
                    {
                        "type": "paragraph",
                        "text": "තාවදෙව ඡායා මෙතබ්බා, උතුපමාණං ආචික්ඛිතබ්බං. දිවසභාගො ආචික්ඛිතබ්බො. සංගීති ආචික්ඛිතබ්බා. භික්ඛුනියො වත්තබ්බා තස්සා තයො ච නිස්සයෙ අට්ඨ ච අකරණීයානි ආචික්ඛෙය්යාථාති."
                    },
                    {
                        "type": "paragraph",
                        "text": "**69**. තෙන ඛො පන සමයෙන භික්ඛුනියො අරඤ්ඤෙ විහරන්ති. ධුත්තා දූසෙන්ති. භගවතො එතමත්ථං ආරොචෙසුං. “න භික්ඛවෙ භික්ඛුනියා අරඤ්ඤෙ වත්ථබ්බං, යා වසෙය්ය ආපත්ති දුක්කටස්සාති”. තෙන ඛො පන සමයෙන අඤ්ඤතරෙන උපාසකෙන භික්ඛුනීසඞ්ඝස්ස උද්දොසිතො දින්නො හොති. භගවතො එතමත්ථං ආරොචෙසුං. “අනුජානාමි භික්ඛවෙ උද්දොසිතන්ති”. උද්දොසිතො න සම්මති. භගවතො එතමත්ථං ආරොචෙසුං. “අනුජානාමි භික්ඛවෙ උපස්සයන්ති”. උපස්සයො න සම්මති. භගවතො එතමත්ථං ආරොචෙසුං. “අනුජානාමි භික්ඛවෙ නවකම්මන්ති”. නවකම්මං න සම්මති. භගවතො එතමත්ථං ආරොචෙසුං. “අනුජානාමි භික්ඛවෙ පුග්ගලිකම්පි කාතුන්ති”."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 532,
            "pali": {
                "entries": [
                    {
                        "type": "paragraph",
                        "text": "70. තෙන ඛො පන සමයෙන අඤ්ඤතරා ඉත්ථී සන්නිසින්නගබ්භා භික්ඛුනීසු පබ්බජිතා හොති. තස්සා පබ්බජිතාය ගබ්භො වුට්ඨාති. අථ ඛො තස්සා භික්ඛුනියා එතදහොසි: කථන්නු ඛො මයා ඉමස්මිං දාරකෙ පටිපජ්ජිතබ්බන්ති. භගවතො එතමත්ථං ආරොචෙසුං. “අනුජානාමි භික්ඛවෙ පොසෙතුං යාව සො දාරකො විඤ්ඤුතං පාපුණාතී”ති."
                    },
                    {
                        "type": "paragraph",
                        "text": "අථ ඛො තස්සා භික්ඛුනියා එතදහොසි: මයා ච න ලබ්භා එකිකාය වත්ථුං, අඤ්ඤාය ච භික්ඛුනියා න ලබ්භා දාරකෙන සහ වත්ථුං, කථන්නු ඛො මයා පටිපජ්ජිතබ්බන්ති. භගවතො එතමත්ථං ආරොචෙසුං. “අනුජානාමි භික්ඛවෙ එකං භික්ඛුනිං සම්මන්නිත්වා තස්සා භික්ඛුනියා දුතියං දාතුං. එවඤ්ච පන භික්ඛවෙ සම්මන්නිතබ්බා: පඨමං භික්ඛුනී යාචිතබ්බා. යාචිත්වා ව්යත්තාය භික්ඛුනියා පටිබලාය සඞ්ඝො ඤාපෙතබ්බො: සුණාතු මෙ අය්යෙ සඞ්ඝො. යදි සඞ්ඝස්ස පත්තකල්ලං සඞ්ඝො ඉත්ථන්නාමං භික්ඛුනිං සම්මන්නෙය්ය ඉත්ථන්නාමාය භික්ඛුනියා දුතියං. **එසා ඤත්ති.**"
                    },
                    {
                        "type": "paragraph",
                        "text": "සුණාතු මෙ අය්යෙ සඞ්ඝො, සඞ්ඝො ඉත්ථන්නාමං භික්ඛුනිං සම්මන්නති ඉත්ථන්නාමාය භික්ඛුනියා දුතියං. යස්සා අය්යාය ඛමති ඉත්ථන්නාමාය භික්ඛුනියා සම්මුති ඉත්ථන්නාමාය භික්ඛුනියා දුතියාය. සා තුණ්හස්ස. යස්සා නක්ඛමති සා භාසෙය්ය. සම්මතා සඞ්ඝෙන ඉත්ථන්නාමා භික්ඛුනී ඉත්ථන්නාමාය භික්ඛුනියා දුතියා. ඛමති සඞ්ඝස්ස තස්මා තුණ්හී. එවමෙතං ධාරයාමී”ති."
                    },
                    {
                        "type": "paragraph",
                        "text": "අථ ඛො තස්සා දුතියිකාය භික්ඛුනියා එතදහොසි: කථන්නු ඛො මයා ඉමස්මිං දාරකෙ පටිපජ්ජිතබ්බන්ති. භගවතො එතමත්ථං ආරොචෙසුං. “අනුජානාමි භික්ඛවෙ ඨපෙත්වා සාගාරං යථා අඤ්ඤස්මිං පුරිසෙ පටිපජ්ජන්ති එවං තස්මිං දාරකෙ පටිපජ්ජිතුන්ති”."
                    },
                    {
                        "type": "paragraph",
                        "text": "තෙන ඛො පන සමයෙන අඤ්ඤතරා භික්ඛුනී ගරුධම්මං අජ්ඣාපන්නා හොති මානත්තචාරිනී. අථ ඛො තස්සා භික්ඛුනියා එතදහොසි: මයා ච න ලබ්භා එකිකාය වත්ථුං. අඤ්ඤාය ච භික්ඛුනියා න ලබ්භා සහ මයා වත්ථුං. කථන්නු ඛො මයා පටිපජ්ජිතබ්බන්ති. භගවතො එතමත්ථං ආරොචෙසුං. “අනුජානාමි භික්ඛවෙ එකං භික්ඛුනිං සම්මන්නිත්වා තස්සා භික්ඛුනියා දුතියං දාතුං. එවඤ්ච පන භික්ඛවෙ සම්මන්නිතබ්බා. පඨමං භික්ඛුනී යාචිතබ්බා. යාචිත්වා ව්යත්තාය භික්ඛුනියා පටිබලාය සඞ්ඝො ඤාපෙතබ්බො: සුණාතු මෙ අය්යෙ සඞ්ඝො යදි සඞ්ඝස්ස පත්තකල්ලං සඞ්ඝො ඉත්ථන්නාමං භික්ඛුනිං සම්මන්නෙය්ය ඉත්ථන්නාමාය භික්ඛුනියා දුතියං. **එසා ඤත්ති.**"
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 534,
            "pali": {
                "entries": [
                    {
                        "type": "paragraph",
                        "text": "“සුණාතු මෙ අය්යෙ සඞ්ඝො. සඞ්ඝො ඉත්ථන්නාමං භික්ඛුනිං සම්මන්නති ඉත්ථන්නාමාය භික්ඛුනියා දුතියං. යස්සා අය්යාය ඛමති ඉත්ථන්නාමාය භික්ඛුනියා සම්මුති ඉත්ථන්නාමාය භික්ඛුනියා දුතියං. සා තුණ්හස්ස, යස්සා නක්ඛමති සා භාසෙය්ය. සම්මතා සඞ්ඝෙන ඉත්ථන්නාමා භික්ඛුනී ඉත්ථන්නාමාය භික්ඛුනියා දුතියා. ඛමති සඞ්ඝස්ස. තස්මා තුණ්හී. එවමෙතං ධාරයාමීති”."
                    },
                    {
                        "type": "paragraph",
                        "text": "71. තෙන ඛො පන සමයෙන අඤ්ඤතරා භික්ඛුනී සික්ඛං පච්චක්ඛාය විබ්භමි. සා පුන පච්චාගන්ත්වා භික්ඛුනියො උපසම්පදං යාචි. භගවතො එතමත්ථං ආරොචෙසුං. “න{1} භික්ඛවෙ භික්ඛුනියා සික්ඛාපච්චක්ඛානං යදෙව සා විබ්භන්තා තදෙව සා අභික්ඛුනී”ති."
                    },
                    {
                        "type": "paragraph",
                        "text": "තෙන ඛො පන සමයෙන අඤ්ඤතරා භික්ඛුනී සකාසාවා{2} තිත්ථායතනං සඞ්කමි. සා පුන පච්චාගන්ත්වා භික්ඛුනියො උපසම්පදං යාචි. භගවතො එතමත්ථං ආරොචෙසුං. යා “සා භික්ඛවෙ භික්ඛුනී සකාවාසා තිත්ථායතනං සඞ්කන්තා සා පුන ආගතා න උපසම්පාදෙතබ්බා”ති."
                    },
                    {
                        "type": "paragraph",
                        "text": "72. තෙන ඛො පන සමයෙන භික්ඛුනියො පුරිසෙහි අභිවාදනං කෙසච්ඡෙදනං නඛච්ඡෙදනං වණපටිකම්මං කුක්කුච්චායන්තා න සාදියන්ති. භගවතො එතමත්ථං ආරොචෙසුං. “අනුජානාමි භික්ඛවෙ සාදිතුන්ති."
                    },
                    {
                        "type": "paragraph",
                        "text": "තෙන ඛො පන සමයෙන භික්ඛුනියො පල්ලඞ්කෙන නිසීදන්ති. පණ්හීසම්ඵස්සං සාදියන්ති. භගවතො එතමත්ථං ආරොචෙසුං. “න භික්ඛවෙ භික්ඛුනියා පල්ලඞ්කෙන නිසීදිතබ්බං. යා නිසීදෙය්ය ආපත්ති දුක්කටස්සාති”."
                    },
                    {
                        "type": "paragraph",
                        "text": "73. තෙන ඛො පන සමයෙන අඤ්ඤතරා භික්ඛුනී ගිලානා හොති. තස්සා විනා පල්ලඞ්කෙන න ඵාසු හොති. භගවතො එතමත්ථං ආරොචෙසුං. “අනුජානාමි භික්ඛවෙ භික්ඛුනියා අඩ්ඪපල්ලඞ්කන්ති”."
                    },
                    {
                        "type": "paragraph",
                        "text": "තෙන ඛො පන සමයෙන භික්ඛුනියො වච්චකුටියා වච්චං කරොන්ති. ඡබ්බග්ගියා භික්ඛුනියො තත්ථෙව ගබ්භං පාතෙන්ති. භගවතො එතමත්ථං ආරොචෙසුං. “න භික්ඛවෙ භික්ඛුනියා වච්චකුටියා වච්චො කාතබ්බො. යා කරෙය්ය ආපත්ති දුක්කටස්ස. අනුජානාමි භික්ඛවෙ හෙට්ඨා විවටෙ උපරි පටිච්ඡන්නෙ වච්චං කාතුන්ති”."
                    }
                ],
                "footnotes": [
                    {
                        "type": "footnote",
                        "text": "1. නත්ථි භික්ඛවෙ - සී."
                    },
                    {
                        "type": "footnote",
                        "text": "2. සකාවාසා - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 536,
            "pali": {
                "entries": [
                    {
                        "type": "paragraph",
                        "text": "74. තෙන ඛො පන සමයෙන භික්ඛුනියො චුණ්ණෙන නහායන්ති. මනුස්සා උජ්ඣායන්ති ඛීයන්ති විපාචෙන්ති සෙය්යථාපි ගිහී කාමභොගිනියොති{1}. භගවතො එතමත්ථං ආරොචෙසුං. “න භික්ඛවෙ භික්ඛුනියා චුණ්ණෙන නහායිතබ්බං. යා නහායෙය්ය ආපත්ති දුක්කටස්ස. අනුජානාමි භික්ඛවෙ කුක්කුසං මත්තිකන්ති”."
                    },
                    {
                        "type": "paragraph",
                        "text": "තෙන ඛො පන සමයෙන භික්ඛුනියො වාසිතකාය මත්තිකාය නහායන්ති. මනුස්සා උජ්ඣායන්ති ඛීයන්ති විපාචෙන්ති. සෙය්යථාපි ගිහී කාමභොගිනියොති. භගවතො එතමත්ථං ආරොචෙසුං. “න භික්ඛවෙ භික්ඛුනියා වාසිතකාය මත්තිකාය නහායිතබ්බං. යා නහායෙය්ය ආපත්ති දුක්කටස්ස. අනුජානාමි භික්ඛවෙ පකතිමත්තිකන්ති”."
                    },
                    {
                        "type": "paragraph",
                        "text": "75. තෙන ඛො පන සමයෙන භික්ඛුනියො ජන්තාඝරෙ නහායන්තියො කොලාහලං අකංසු. භගවතො එතමත්ථං ආරොචෙසුං. “න භික්ඛවෙ භික්ඛුනියා ජන්තාඝරෙ නහායිතබ්බං. යා නහායෙය්ය ආපත්ති දුක්කටස්සාති”."
                    },
                    {
                        "type": "paragraph",
                        "text": "තෙන ඛො පන සමයෙන භික්ඛුනියො පටිසොතෙ නහායන්ති ධාරාසම්ඵස්සං සාදියන්තා. භගවතො එතමත්ථං ආරොචෙසුං. “න භික්ඛවෙ භික්ඛුනියා පටිසොතෙ නහායිතබ්බං. යා නහායෙය්ය ආපත්ති දුක්කටස්සාති”."
                    },
                    {
                        "type": "paragraph",
                        "text": "තෙන ඛො පන සමයෙන භික්ඛුනියො අතිත්ථෙ නහායන්ති. ධුත්තා දූසෙන්ති. භගවතො එතමත්ථං ආරොචෙසුං. “න භික්ඛවෙ භික්ඛුනියා අතිත්ථෙ නහායිතබ්බං. යා නහායෙය්ය ආපත්ති දුක්කටස්සාති”."
                    },
                    {
                        "type": "paragraph",
                        "text": "76. තෙන ඛො පන සමයෙන භික්ඛුනියො පුරිසතිත්ථෙ නහායන්ති. මනුස්සා උජ්ඣායන්ති ඛීයන්ති විපාචෙන්ති සෙය්යථාපි ගිහී කාමභොගිනියොති. භගවතො එතමත්ථං ආරොචෙසුං. “න භික්ඛවෙ භික්ඛුනියා පුරිසතිත්ථෙ නහායිතබ්බං. යා නහායෙය්ය ආපත්ති දුක්කටස්ස. අනුජානාමි භික්ඛවෙ මහිලාතිත්ථෙ නහායිතුන්ති”."
                    },
                    {
                        "type": "centered",
                        "text": "තතිය භාණවාරං.",
                        "level": 1
                    },
                    {
                        "type": "centered",
                        "text": "භික්ඛුනීක්ඛන්ධකං දසමං.",
                        "level": 2
                    },
                    {
                        "type": "centered",
                        "text": "ඉමම්හි ඛන්ධකෙ වත්ථූ එකසතං ඡ{2}"
                    },
                    {
                        "type": "unindented",
                        "text": "තස්සුද්දානං:-"
                    },
                    {
                        "type": "gatha",
                        "text": "1. පබ්බජ්ජං ගොතමී යාචි නානුඤ්ඤාසි තථාගතො\nකපිලවත්ථු වෙසාලිං අගමාසි විනායකො.",
                        "level": 1
                    }
                ],
                "footnotes": [
                    {
                        "type": "footnote",
                        "text": "1. ගිහීනි කාමභොගිනියොති - මඡසං."
                    },
                    {
                        "type": "footnote",
                        "text": "2. එකසතං - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 538,
            "pali": {
                "entries": [
                    {
                        "type": "gatha",
                        "text": "2. රජොකිණ්ණෙන කොට්ඨකෙ ආනන්දස්ස පවෙදයි\nභබ්බොති නයතො යාචි මාතාති පොසිකාති ච.",
                        "level": 1
                    },
                    {
                        "type": "gatha",
                        "text": "3. වස්සසතං තදහු ච අභික්ඛුපච්චාසිංසනා\nපවාරණා ගරුධම්මා ද්වෙ වස්සා අනක්කොසනා.",
                        "level": 1
                    },
                    {
                        "type": "gatha",
                        "text": "4. ඔවටො ච අට්ඨ ධම්මා යාවජීවානුවත්තනා\nගරුධම්මපටිග්ගාහො සාවස්සා උපසම්පදා.",
                        "level": 1
                    },
                    {
                        "type": "gatha",
                        "text": "5. වස්සසහස්සං පඤ්චෙව කුම්භථෙනක සෙතට්ඨි\nමඤ්ජෙට්ඨික උපමාහි එවං සද්ධම්මහිංසනා.",
                        "level": 1
                    },
                    {
                        "type": "gatha",
                        "text": "6. ආලිං බන්ධෙය්යුපමාහි{1} පුන සද්ධම්මසණ්ඨිති\nඋපසම්පාදෙතුං අය්යා යථා වුඩ්ඪාභිවාදනා.",
                        "level": 1
                    },
                    {
                        "type": "gatha",
                        "text": "7. න කරිස්සන්ති කිමෙව සාධාරණාසාධාරණං\nඔවාදං පාතිමොක්ඛඤ්ච කෙන නු ඛො උපස්සයං.",
                        "level": 1
                    },
                    {
                        "type": "gatha",
                        "text": "8. න ජානන්ති ච ආචික්ඛි න කරොන්ති ච භික්ඛුහි\nපටිග්ගහෙතුං භික්ඛූහි භික්ඛුනීහි පටිග්ගහො.",
                        "level": 1
                    },
                    {
                        "type": "gatha",
                        "text": "9. ආචික්ඛි කම්මං භික්ඛූහි උජ්ඣායන්ති භික්ඛුනීහි වා\nආචික්ඛං භණ්ඩනඤ්ච රොපෙත්වා උපලාය ච.",
                        "level": 1
                    },
                    {
                        "type": "gatha",
                        "text": "10. සාවත්ථියා කද්දමොද අවන්දි කාය ඌරු ච\nඅඞ්ගජාතඤ්ච ඔභාසං සම්පයොජෙන්ති වග්ගිකා",
                        "level": 1
                    },
                    {
                        "type": "gatha",
                        "text": "11. අවන්දියො දණ්ඩකම්මං භික්ඛුනියො තථා පුන\nආවරණඤ්ච ඔවාදං කප්පති නු ඛො පක්කමි.",
                        "level": 1
                    },
                    {
                        "type": "gatha",
                        "text": "12. බාලා වත්ථු විනිච්ඡයො ඔවාදං සඞ්ඝො පඤ්චහි\nදුවෙ තිස්සො න ගණ්හන්ති බාලා ගිලාන ගමිකා.",
                        "level": 1
                    },
                    {
                        "type": "gatha",
                        "text": "13. ආරඤ්ඤිකා නාරොචෙන්ති න පච්චාගච්ඡන්ති ච.\nදීඝං විලීව චම්මඤ්ච දුස්සා ච වෙණි වට්ටි ච;\nචොළවෙණි ච වට්ටි ච සුත්තවෙණි ච වට්ටිකා.",
                        "level": 1
                    },
                    {
                        "type": "gatha",
                        "text": "14. අට්ඨිල්ලං ගොහනුකෙන හත්ථකොච්ඡං පාදං තථා\nඌරුං මුඛං දන්තමංසං ආලිම්පො මද්ද චුණ්ණනා.",
                        "level": 1
                    },
                    {
                        "type": "gatha",
                        "text": "15. ලඤ්ඡෙන්ති අඞ්ගරාගඤ්ච මුඛරාගං තථා දුවෙ\nඅවඞ්ගවිසෙසොලොකො සාලොකො සනච්චෙන ච",
                        "level": 1
                    },
                    {
                        "type": "gatha",
                        "text": "16. වෙසී පානාගාරං සූනං ආපණං වඩ්ඪි වාණිජා\nදාසං දාසිං කම්මකරං කම්මකාරිං උපට්ඨහං.",
                        "level": 1
                    }
                ],
                "footnotes": [
                    {
                        "type": "footnote",
                        "text": "1. ඛන්ධෙය්ය පාඵව - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 540,
            "pali": {
                "entries": [
                    {
                        "type": "gatha",
                        "text": "17. තිරච්ඡාන හරීතකි සන්ධාරයන්ති නමතකං\nනීලං පීතං ලොහිතකං මඤ්ජෙට්ඨ කණ්හ චීවරා.",
                        "level": 1
                    },
                    {
                        "type": "gatha",
                        "text": "18. මහාරඞ්ග මහානාම අච්ඡින්නා දීඝමෙව ච\nපුප්ඵ ඵල කංචුකඤ්ච තිරීටකඤ්ච ධාරයුං.",
                        "level": 1
                    },
                    {
                        "type": "gatha",
                        "text": "19. භික්ඛුනී සික්ඛමානාය සාමණෙරාය අච්චයෙ\nනීයාදිතෙ පරික්ඛාරෙ භික්ඛුනි චෙව ඉස්සරා.",
                        "level": 1
                    },
                    {
                        "type": "gatha",
                        "text": "20. භික්ඛුස්ස සාමණෙරස්ස, උපාසකස්සුපාසිකා\nඅඤ්ඤෙසඤ්ච පරික්ඛාරෙ නිය්යාතෙ භික්ඛු ඉස්සරා",
                        "level": 1
                    },
                    {
                        "type": "gatha",
                        "text": "21. මල්ලිගබ්භං පත්තමූලං බ්යඤ්ජනං ආමිසෙන ච\nඋස්සන්නඤ්ච බාළ්හතරං සන්නිධිකත මාමිසං.",
                        "level": 1
                    },
                    {
                        "type": "gatha",
                        "text": "22. භික්ඛූනං යාදිසං හෙට්ඨං භික්ඛුනීනං තථා කරෙ\nසෙනාසනං උතුනියො මක්ඛීයති පටානි ච.",
                        "level": 1
                    },
                    {
                        "type": "gatha",
                        "text": "23. ඡිජ්ජන්ති සබ්බකාලඤ්ච අනිමිත්තාපි දිස්සරෙ\nනිමිත්තා ලොහිතා චෙව තථෙව ධුවලොහිතා.",
                        "level": 1
                    },
                    {
                        "type": "gatha",
                        "text": "24. ධුවචොළ පග්ඝරණී සිඛරිණිත්ථි පණ්ඩකා\nවෙපුරිසී ච සම්භින්නා උභතොබ්යඤ්ජනා පි ච.",
                        "level": 1
                    },
                    {
                        "type": "gatha",
                        "text": "25. අනිමිත්තාදිතො කත්වා යා ව උභතොබ්යඤ්ජනා\nඑතං පෙය්යාලතො හෙට්ඨා කුට්ඨං ගණ්ඩො කිලාසි.",
                        "level": 1
                    },
                    {
                        "type": "gatha",
                        "text": "26. සොසාපමාරො මානුසි ඉත්ථීසි භුජිස්සාසි ච\nඅණනා න රාජභටී අනුඤ්ඤාතා ච වීසති.",
                        "level": 1
                    },
                    {
                        "type": "gatha",
                        "text": "27. පරිපුණ්ණා ච කින්නාමා කා නාමා තෙ පවත්තිනී\nචතුවීසන්තරායානං පුච්ඡිත්වා උපසම්පදා.",
                        "level": 1
                    },
                    {
                        "type": "gatha",
                        "text": "28. විත්ථායන්ති අනනුසිට්ඨා සඞ්ඝමජ්ඣෙ තථෙව ච\nඋපජ්ඣා ගාහ සඞ්ඝාටි උත්තරන්තරවාසකො.",
                        "level": 1
                    },
                    {
                        "type": "gatha",
                        "text": "29. සංකච්චුදකසාටි ච ආචික්ඛිත්වාන පෙසයෙ\nබාලා අසම්මතෙ කතො යා චෙ පුච්ඡන්තරායිකා.",
                        "level": 1
                    },
                    {
                        "type": "gatha",
                        "text": "30. එකතො උපසම්පන්නා භික්ඛුසඞ්ඝෙ තථා පුන\nඡායා උතු දිවසඤ්ච සංගීති තයො නිස්සයෙ",
                        "level": 1
                    },
                    {
                        "type": "gatha",
                        "text": "31. අට්ඨ අකරණීයානි කාලං සබ්බත්ථ අට්ඨධා\nන පවාරෙන්ති භික්ඛුනියො භික්ඛුසඞ්ඝං තථෙව ච.",
                        "level": 1
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 542,
            "pali": {
                "entries": [
                    {
                        "type": "gatha",
                        "text": "32. කොලාහලං පුරෙභත්තං විකාලෙ ච කොලාහලං\nඋපොසථං පවාරණං සවචනීයානුවාදනං.",
                        "level": 1
                    },
                    {
                        "type": "gatha",
                        "text": "33. ඔකාසං චොදෙ සාරෙන්ති පටික්ඛීත්තං මහෙසිනා\nතථෙව භික්ඛු භික්ඛුනී අනුඤ්ඤාතං මහෙසිනා.",
                        "level": 1
                    },
                    {
                        "type": "gatha",
                        "text": "34. යානං ගිලානයුත්තඤ්ච යානුග්ඝාතඩ්ඪකාසිකා\nභික්ඛු සික්ඛා සාමණෙරා සාමණෙරී ච බාලකා.",
                        "level": 1
                    },
                    {
                        "type": "gatha",
                        "text": "35. අරඤ්ඤෙ උපාසකෙන උද්දොසිතො උපස්සයං\nන සම්මති නවකම්මං නිසින්නගබ්භා එකිකා.",
                        "level": 1
                    },
                    {
                        "type": "gatha",
                        "text": "36. සාගාරඤ්ච ගරුධම්මං පච්චක්ඛාය ච සඞ්කමි\nඅභිවාදන කෙසා ච නඛා වණකම්මනා.",
                        "level": 1
                    },
                    {
                        "type": "gatha",
                        "text": "37. පල්ලඞ්කෙන ගිලානා ච වච්චං චුණ්ණෙන වාසිතං\nජන්තාඝරෙ පටිසොතෙ අතිත්ථෙ පුරිසෙන ච.",
                        "level": 1
                    },
                    {
                        "type": "gatha",
                        "text": "38. මහාගොතමී ආයාචි ආනන්දො චාපි යොනිසො\nපරිසා චතස්සො හොන්ති පබ්බජ්ජා{1} ජිනසාසනෙ.",
                        "level": 1
                    },
                    {
                        "type": "gatha",
                        "text": "39. සංවෙගජනනත්ථාය සද්ධම්මස්ස ච වුද්ධියා\nආතුරස්සෙව භෙසජ්ජං එවං බුද්ධෙන දෙසිතං.",
                        "level": 1
                    },
                    {
                        "type": "gatha",
                        "text": "40. එවං විනීතා සද්ධම්මෙ මාතුගාමාපි ඉත්තරා{2}\nතා යන්ති අච්චුතං ඨානං යත්ථ ගන්ත්වා න සොචරෙති.",
                        "level": 1
                    }
                ],
                "footnotes": [
                    {
                        "type": "footnote",
                        "text": "1. පබ්බජ්ජං - මඡසං."
                    },
                    {
                        "type": "footnote",
                        "text": "2. ඉතරා - සි."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 544,
            "pali": {
                "entries": [
                    {
                        "type": "centered",
                        "text": "11.",
                        "level": 2
                    },
                    {
                        "type": "heading",
                        "text": "පඤ්චසතිකක්ඛන්ධකං",
                        "level": 3
                    },
                    {
                        "type": "heading",
                        "text": "සංගීති නිදානං",
                        "level": 1
                    },
                    {
                        "type": "paragraph",
                        "text": "**1**. අථ ඛො ආයස්මා මහාකස්සපො භික්ඛූ ආමන්තෙසි: එකමිදාහං ආවුසො සමයං පාවාය කුසිනාරං අද්ධානමග්ගප්පටිපන්නො මහතා භික්ඛුසඞ්ඝෙන සද්ධිං පඤ්චමත්තෙහි භික්ඛුසතෙහි. අථ ඛ්වාහං ආවුසො මග්ගා ඔක්කම්ම අඤ්ඤතරස්මිං රුක්ඛමූලෙ නිසීදිං. තෙන ඛො පන සමයෙන අඤ්ඤතරො ආජීවකො කුසිනාරාය{1} මන්දාරවපුප්ඵං ගහෙත්වා පාවං අද්ධානමග්ගප්පටිපන්නො හොති. අද්දසං ඛො අහං ආවුසො තං ආජීවකං දූරතොව ආගච්ඡන්තං. දිස්වාන තං ආජීවකං එතදවොචං: “අපාවුසො අම්හාකං සත්ථාරං ජානාසී”ති? ‘ආමාවුසො ජානාමි. අජ්ජ සත්තාහපරිනිබ්බුතො සමණො ගොතමො. තතො මෙ ඉදං මන්දාරවපුප්ඵං ගහිතන්ති”."
                    },
                    {
                        "type": "paragraph",
                        "text": "2. තත්රාවුසො යෙ තෙ භික්ඛූ අවීතරාගා, අප්පෙකච්චෙ බාහා පග්ගය්හ කන්දන්ති. ඡින්නපපාතං{2} පපතන්ති, ආවට්ටන්ති, විවට්ටන්ති, අතිඛිප්පං භගවා පරිනිබ්බුතො, අතිඛිප්පං සුගතො පරිනිබ්බුතො, අතිඛිප්පං චක්ඛුං{3} ලොකෙ අන්තරහිතන්ති. යෙ පන තෙ භික්ඛූ වීතරාගා තෙ සතා සම්පජානා අධිවාසෙන්ති **“අනිච්චා සඞ්ඛාරා තං කුතෙත්ථ ලබ්භා”ති. **අථඛ්වාහං ආවුසො තෙ භික්ඛූ එතදවොචං: “අලං ආවුසො මා සොචිත්ථ. මා පරිදෙවිත්ථ. නන්වෙතං ආවුසො භගවතා පටිගච්චෙව{4} අක්ඛාතං සබ්බෙහෙව පියෙහි මනාපෙහි නානාභාවො විනාභාවො අඤ්ඤථාභාවො? තං කුතෙත්ථ ආවුසො ලබ්භා යං තං ජාතං භූතං සඞ්ඛතං පලොකධම්මං තං වත මා පලුජ්ජීති නෙතං ඨානං විජ්ජතීති”."
                    },
                    {
                        "type": "paragraph",
                        "text": "3. තෙන ඛො පනාවුසො සමයෙන සුභද්දො නාම වුඩ්ඪපබ්බජිතො තස්සං පරිසායං නිසින්නො හොති. අථ ඛො ආවුසො සුභද්දො වුඩ්ඪපබ්බජිතො තෙ භික්ඛූ එතදවොච: “අලං ආවුසො. මා සොචිත්ථ. මා පරිදෙවිත්ථ. සුමුත්තා මයං තෙන මහාසමණෙන. උපද්දුතා ච මයං හොම ‘ඉදං වො කප්පති, ඉදං වො න කප්පතී’ති. ඉදානි පන මයං යං ඉච්ඡිස්සාම තං කරිස්සාම, යං න ඉච්ඡිස්සාම න තං කරිස්සාමාති”."
                    }
                ],
                "footnotes": [
                    {
                        "type": "footnote",
                        "text": "1. කුසිනාරායං - සී."
                    },
                    {
                        "type": "footnote",
                        "text": "2. ඡින්නපාතං - මඡසං."
                    },
                    {
                        "type": "footnote",
                        "text": "3. චක්ඛු - මඡසං."
                    },
                    {
                        "type": "footnote",
                        "text": "4. පටිකච්චෙව - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 546,
            "pali": {
                "entries": [
                    {
                        "type": "paragraph",
                        "text": "හන්ද මයං ආවුසො ධම්මඤ්ච විනයඤ්ච සඞ්ගායාම පුරෙ අධම්මො දිප්පති ධම්මො පටිබාහීයති. පුරෙ අවිනයො දිප්පති විනයො පටිබාහීයති. පුරෙ අධම්මවාදිනො බලවන්තො හොන්ති. ධම්මවාදිනො දුබ්බලා හොන්ති. පුරෙ අවිනයවාදිනො බලවන්තො හොන්ති. විනයවාදිනො දුබ්බලා හොන්තීති."
                    },
                    {
                        "type": "paragraph",
                        "text": "“තෙන හි භන්තෙ ථෙරො භික්ඛූ උච්චිනතූති. අථ ඛො ආයස්මා මහාකස්සපො එකෙනූනානි පඤ්ච අරහන්තසතානි{1} උච්චිනි. භික්ඛූ ආයස්මන්තං මහාකස්සපං එතදවොචුං: අයං භන්තෙ ආයස්මා ආනන්දො කිඤ්චාපි සෙක්ඛො අභබ්බො ඡන්දා දොසා මොහා භයා අගතිං ගන්තුං. බහු ච අනෙන භගවතො සන්තිකෙ ධම්මො ච විනයො ච පරියත්තො. තෙන හි භන්තෙ ථෙරො ආයස්මන්තම්පි ආනන්දං උච්චිනතූති."
                    },
                    {
                        "type": "paragraph",
                        "text": "4. අථ ඛො ආයස්මා මහාකස්සපො ආයස්මන්තම්පි ආනන්දං උච්චිනි. අථ ඛො ථෙරානං භික්ඛූනං එතදහොසි: කත්ථ නු ඛො මයං ධම්මඤ්ච විනයඤ්ච සඞ්ගායෙය්යාමාති. අථ ඛො ථෙරානං භික්ඛූනං එතදහොසි: රාජගහං ඛො මහාගොචරං පහූතසෙනාසනං. යන්නූන මයං රාජගහෙ වස්සං වසන්තා{2} ධම්මඤ්ච විනයඤ්ච සඞ්ගායෙය්යාම. න අඤ්ඤෙ භික්ඛූ රාජගහෙ වස්සං උපගච්ඡෙය්යුන්ති. අථ ඛො ආයස්මා මහාකස්සපො සඞ්ඝං ඤාපෙසි: සුණාතු මෙ ආවුසො සඞ්ඝො. යදි සඞ්ඝස්ස පත්තකල්ලං සඞ්ඝො ඉමානි පඤ්ච භික්ඛුසතානි සම්මන්නෙය්ය රාජගහෙ වස්සං වසන්තා ධම්මඤ්ච විනයඤ්ච සඞ්ගායිතුං. න අඤ්ඤෙහි භික්ඛූහි රාජගහෙ වස්සං වසිතබ්බන්ති. **එසා ඤත්ති.**"
                    },
                    {
                        "type": "paragraph",
                        "text": "සුණාතු මෙ ආවුසො සඞ්ඝො. ඉමානි පඤ්චභික්ඛුසතානි සම්මන්නති රාජගහෙ වස්සං වසන්තානි ධම්මඤ්ච විනයඤ්ච සඞ්ගායිතුං. න අඤ්ඤෙහි භික්ඛූහි රාජගහෙ වස්සං වසිතබ්බන්ති. යස්සායස්මතො ඛමති ඉමෙසං පඤ්චන්නං භික්ඛුසතානං සම්මුති රාජගහෙ වස්සං වසන්තානං ධම්මඤ්ච විනයඤ්ච සඞ්ගායිතුං. න අඤ්ඤෙහි භික්ඛූහි රාජගහෙ වස්සං වසිතබ්බන්ති, සො තුණ්හස්ස. යස්ස නක්ඛමති සො භාසෙය්ය."
                    },
                    {
                        "type": "paragraph",
                        "text": "සම්මතානි සඞ්ඝෙන ඉමානි පඤ්චභික්ඛුසතානි රාජගහෙ වස්සං වසන්තා ධම්මඤ්ච විනයඤ්ච සඞ්ගායිතුං. න අඤ්ඤෙහි භික්ඛූහි රාජගහෙ වස්සං වසිතබ්බන්ති. ඛමති සඞ්ඝස්ස. තස්මා තුණ්හී. එවමෙතං ධාරයාමීති."
                    }
                ],
                "footnotes": [
                    {
                        "type": "footnote",
                        "text": "1. එකෙනූන පඤ්ච අරහන්තසතානි - මඡසං."
                    },
                    {
                        "type": "footnote",
                        "text": "2. වසන්තානි - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 548,
            "pali": {
                "entries": [
                    {
                        "type": "paragraph",
                        "text": "5. අථ ඛො ථෙරා භික්ඛූ රාජගහං අගමංසු ධම්මඤ්ච විනයඤ්ච සඞ්ගායිතුං. අථ ඛො ථෙරානං භික්ඛූනං එතදහොසි: භගවතා ඛො ආවුසො ඛණ්ඩඵුල්ලපටිසඞ්ඛරණං වණ්ණිතං. හන්ද මයං ආවුසො පඨමං මාසං ඛණ්ඩඵුල්ලං පටිසඞ්ඛරොම. මජ්ඣිමං මාසං සන්නිපතිත්වා ධම්මඤ්ච විනයඤ්ච සඞ්ගායිස්සාමාති. අථ ඛො ථෙරා භික්ඛූ පඨමං මාසං ඛණ්ඩඵුල්ලං පටිසඞ්ඛරිංසු. අථ ඛො ආයස්මා ආනන්දො ස්වෙ සන්නිපාතො, න ඛො මෙතං පතිරූපං යොහං සෙඛො{1} සමානො සන්නිපාතං ගච්ඡෙය්යන්ති බහුදෙවරත්තිං කායගතාය සතියා වීතිනාමෙත්වා රත්තියා පච්චූසසමයං නිපජ්ජිස්සාමීති කායං ආවජ්ජෙසි. අප්පත්තං ච සීසං බිම්බොහනං, භූමිතො ච පාදා මුත්තා, එතස්මිං අන්තරෙ අනුපාදාය ආසවෙහි චිත්තං විමුච්චි. අථ ඛො ආයස්මා ආනන්දො අරහා සමානො සන්නිපාතං අගමාසි."
                    },
                    {
                        "type": "paragraph",
                        "text": "6. අථ ඛො ආයස්මා මහාකස්සපො සඞ්ඝං ඤාපෙසි: සුණාතු මෙ ආවුසො සඞ්ඝො. යදි සඞ්ඝස්ස පත්තකල්ලං අහං උපාලිං විනයං පුච්ඡෙය්යන්ති. ආයස්මාපි උපාලි සඞ්ඝං ඤාපෙසි: සුණාතු මෙ භන්තෙ සඞ්ඝො. යදි සඞ්ඝස්ස පත්තකල්ලං අහං ආයස්මතා මහාකස්සපෙන විනයං පුට්ඨො විස්සජ්ජෙය්යන්ති. අථ ඛො ආයස්මා මහාකස්සපො ආයස්මන්තං උපාලිං එතදවොච: පඨමං ආවුසො උපාලි පාරාජිකං කත්ථ පඤ්ඤත්තන්ති. වෙසාලියං භන්තෙති. කං ආරබ්භාති. සුදින්නං කලන්දපුත්තං ආරබ්භාති. කිස්මිං **වත්ථුස්මින්ති. මෙථුනධම්මෙති.** අථ ඛො ආයස්මා මහාකස්සපො ආයස්මන්තං උපාලිං පඨමස්ස පාරාජිකස්ස වත්ථුම්පි පුච්ඡි, නිදානම්පි පුච්ඡි, පුග්ගලම්පි පුච්ඡි, පඤ්ඤත්තිම්පි පුච්ඡි, අනුපඤ්ඤත්තිම්පි පුච්ඡි, ආපත්තිම්පි පුච්ඡි, අනාපත්තිම්පි පුච්ඡි."
                    },
                    {
                        "type": "paragraph",
                        "text": "7. දුතියම්පනාවුසො උපාලි පාරාජිකං කත්ථ පඤ්ඤත්තන්ති. රාජගහෙ භන්තෙති. කං ආරබ්භාති. ධනියං කුම්භකාරපුත්තං ආරබ්භාති. කිස්මිං වත්ථුස්මින්ති. **අදින්නාදානෙති**. අථ ඛො ආයස්මා මහාකස්සපො ආයස්මන්තං උපාලිං දුතියස්ස පාරාජිකස්ස වත්ථුම්පි පුච්ඡි, නිදානම්පි පුච්ඡි, පුග්ගලම්පි පුච්ඡි, පඤ්ඤත්තිම්පි පුච්ඡි, අනුපඤ්ඤත්තිම්පි පුච්ඡි, ආපත්තිම්පි පුච්ඡි, අනාපත්තිම්පි පුච්ඡි."
                    }
                ],
                "footnotes": [
                    {
                        "type": "footnote",
                        "text": "1. සෙක්ඛා - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 550,
            "pali": {
                "entries": [
                    {
                        "type": "paragraph",
                        "text": "තතියම්පනාවුසො උපාලි පාරාජිකං කත්ථ පඤ්ඤත්තන්ති. වෙසාලියං භන්තෙති. කං ආරබ්භාති. සම්බහුලෙ භික්ඛූ ආරබ්භාති. කිස්මිං වත්ථුස්මින්ති. **මනුස්සවිග්ගහෙති**. අථ ඛො ආයස්මා මහාකස්සපො ආයස්මන්තං උපාලිං තතියස්ස පාරාජිකස්ස වත්ථුම්පි පුච්ඡි, නිදානම්පි පුච්ඡි, පුග්ගලම්පි පුච්ඡි, පඤ්ඤත්තිම්පි පුච්ඡි, අනුපඤ්ඤත්තිම්පි පුච්ඡි, ආපත්තිම්පි පුච්ඡි, අනාපත්තිම්පි පුච්ඡි."
                    },
                    {
                        "type": "paragraph",
                        "text": "චතුත්ථම්පනාවුසො උපාලි පාරාජිකං කත්ථ පඤ්ඤත්තන්ති. වෙසාලියං භන්තෙති. කං ආරබ්භාති. වග්ගුමුදාතීරියෙ භික්ඛූ ආරබ්භාති. කිස්මිං වත්ථුස්මින්ති. **උත්තරිමනුස්සධම්මෙති**. අථ ඛො ආයස්මා මහාකස්සපො ආයස්මන්තං උපාලිං චතුත්ථස්ස පාරාජිකස්ස වත්ථුම්පි පුච්ඡි, නිදානම්පි පුච්ඡි, පුග්ගලම්පි පුච්ඡි, පඤ්ඤත්තිම්පි පුච්ඡි, අනුපඤ්ඤත්තිම්පි පුච්ඡි, ආපත්තිම්පි පුච්ඡි, අනාපත්තිම්පි පුච්ඡි. එතෙනෙව උපායෙන උභතො විභඞ්ගෙ{1} පුච්ඡි. පුට්ඨො පුට්ඨො ආයස්මා උපාලි විස්සජ්ජෙසි."
                    },
                    {
                        "type": "paragraph",
                        "text": "8. අථ ඛො ආයස්මා මහාකස්සපො සඞ්ඝං ඤාපෙසි: සුණාතු මෙ ආවුසො සඞ්ඝො. යදි සඞ්ඝස්ස පත්තකල්ලං අහං අයස්මන්තං ආනන්දං ධම්මං පුච්ඡෙය්යන්ති. අථ ඛො ආයස්මා ආනන්දො සඞ්ඝං ඤාපෙසි: සුණාතු මෙ භන්තෙ සඞ්ඝො. යදි සඞ්ඝස්ස පත්තකල්ලං අහං ආයස්මතා මහාකස්සපෙන ධම්මං පුට්ඨො{2} විස්සජ්ජෙය්යන්ති. අථ ඛො ආයස්මා මහාකස්සපො ආයස්මන්තං ආනන්දං එතදවොච: **බ්රහ්මජාලං** ආවුසො ආනන්ද කත්ථ භාසිතන්ති. අන්තරා ච භන්තෙ රාජගහං අන්තරා ච නාලන්දං රාජාගාරකෙ අම්බලට්ඨිකායන්ති. කං ආරබ්භාති. සුප්පියඤ්ච පරිබ්බාජකං බ්රහ්මදත්තඤ්ච මාණවන්ති. අථ ඛො ආයස්මා මහාකස්සපො ආයස්මන්තං ආනන්දං බ්රහ්මජාලස්ස නිදානම්පි පුච්ඡි, පුග්ගලම්පි පුච්ඡි."
                    },
                    {
                        "type": "paragraph",
                        "text": "**සාමඤ්ඤඵලං** පනාවුසො ආනන්ද කත්ථ භාසිතන්ති. රාජගහෙ භන්තෙ ජීවකම්බවනෙති. කෙන සද්ධින්ති. අජාතසත්තුනා වෙදෙහිපුත්තෙන සද්ධින්ති. අථ ඛො ආයස්මා මහාකස්සපො ආයස්මන්තං ආනන්දං සාමඤ්ඤඵලස්ස නිදානම්පි පුච්ඡි, පුග්ගලම්පි පුච්ඡි. එතෙනෙව උපායෙන පඤ්චපි නිකායෙ පුච්ඡි. පුට්ඨො පුට්ඨො ආයස්මා ආනන්දො විස්සජ්ජෙසි."
                    }
                ],
                "footnotes": [
                    {
                        "type": "footnote",
                        "text": "1. විනයෙ - සි."
                    },
                    {
                        "type": "footnote",
                        "text": "2. පුට්ඨො පුට්ඨො - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 552,
            "pali": {
                "entries": [
                    {
                        "type": "heading",
                        "text": "ඛුද්දානුඛුද්දකසික්ඛාපදකථා",
                        "level": 1
                    },
                    {
                        "type": "paragraph",
                        "text": "9. අථ ඛො ආයස්මා ආනන්දො ථෙරෙ භික්ඛූ එතදවොච: භගවා මං භන්තෙ පරිනිබ්බානකාලෙ එවමාහ: ආකඞ්ඛමානො ආනන්ද සඞ්ඝො මමච්චයෙන ඛුද්දානුඛුද්දකානි සික්ඛාපදානි සමූහනෙය්යාති. පුච්ඡි පන ත්වං ආවුසො ආනන්ද භගවන්තං කතමානි පන භන්තෙ ඛුද්දානුඛුද්දකානි සික්ඛාපදානීති. න ඛො අහං භන්තෙ භගවන්තං පුච්ඡිං, කතමානි පන භන්තෙ ඛුද්දානුඛුද්දකානි සික්ඛාපදානීති."
                    },
                    {
                        "type": "paragraph",
                        "text": "එකච්චෙ ථෙරා එවමාහංසු: චත්තාරි පාරාජිකානි ඨපෙත්වා අවසෙසානි ඛුද්දානුඛුද්දකානි සික්ඛාපදානීති. එකච්චෙ ථෙරා එවමාහංසු: චත්තාරි පාරාජිකානි ඨපෙත්වා තෙරස සඞ්ඝාදිසෙසෙ ඨපෙත්වා අවසෙසානි ඛුද්දානුඛුද්දකානි සික්ඛාපදානීති. එකච්චෙ ථෙරා එවමාහංසු: චත්තාරි පාරාජිකානි ඨපෙත්වා තෙරස සඞ්ඝාදිසෙසෙ ඨපෙත්වා ද්වෙ අනියතෙ ඨපෙත්වා අවසෙසානි ඛුද්දානුඛුද්දකානි සික්ඛාපදානීති. එකච්චෙ ථෙරා එවමාහංසු: චත්තාරි පාරාජිකානි ඨපෙත්වා තෙරස සඞ්ඝාදිසෙසෙ ඨපෙත්වා ද්වෙ අනියතෙ ඨපෙත්වා තිංස නිස්සග්ගියෙ පාචිත්තියෙ ඨපෙත්වා අවසෙසානි ඛුද්දානුඛුද්දකානි සික්ඛාපදානීති. එකච්චෙ ථෙරා එවමාහංසු:– චත්තාරි පාරාජිකානි ඨපෙත්වා තෙරස සඞ්ඝාදිසෙසෙ ඨපෙත්වා ද්වෙ අනියතෙ ඨපෙත්වා තිංස නිස්සග්ගියෙ පාචිත්තියෙ ඨපෙත්වා ද්වෙනවුති පාචිත්තියෙ ඨපෙත්වා අවසෙසානි ඛුද්දානුඛුද්දකානි සික්ඛාපදානීති. එකච්චෙ ථෙරා එවමාහංසු: චත්තාරි පාරාජිකානි ඨපෙත්වා තෙරස සඞ්ඝාදිසෙසෙ ඨපෙත්වා ද්වෙ අනියතෙ ඨපෙත්වා තිංස නිස්සග්ගියෙ පාචිත්තියෙ ඨපෙත්වා ද්වෙනවුති පාචිත්තියෙ ඨපෙත්වා චත්තාරො පාටිදෙසනීයෙ ඨපෙත්වා අවසෙසානි ඛුද්දානුඛුද්දකානි සික්ඛාපදානීති."
                    },
                    {
                        "type": "paragraph",
                        "text": "10. අථ ඛො ආයස්මා මහාකස්සපො සඞ්ඝං ඤාපෙසි: සුණාතු මෙ ආවුසො සඞ්ඝො. සන්තම්හාකං සික්ඛාපදානි ගිහිගතානි ගිහීනොපි ජානන්ති ‘ඉදං වො සමණානං සක්යපුත්තියානං කප්පති, ඉදං වො න කප්පතීති. සචෙ මයං ඛුද්දානුඛුද්දකානි සික්ඛාපදානි සමූහනිස්සාම භවිස්සන්ති වත්තාරො: ධූමකාලිකං සමණෙන ගොතමෙන සාවකානං සික්ඛාපදං පඤ්ඤත්තං. යාවිමෙසං සත්ථා අට්ඨාසි තාවිමෙ සික්ඛාපදෙසු සික්ඛිංසු. යතො ඉමෙසං සත්ථා පරිනිබ්බුතො න දානිමෙ සික්ඛාපදෙසු සික්ඛන්තීති. යදි සඞ්ඝස්ස පත්තකල්ලං සඞ්ඝො අප්පඤ්ඤත්තං න පඤ්ඤාපෙය්ය. පඤ්ඤත්තං න සමුච්ඡින්දෙය්ය. යථාපඤ්ඤත්තෙසු සික්ඛාපදෙසු සමාදාය වත්තෙය්ය. **එසා ඤත්ති.**"
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 554,
            "pali": {
                "entries": [
                    {
                        "type": "paragraph",
                        "text": "සුණාතු මෙ ආවුසො සඞ්ඝො. සන්තම්හාකං සික්ඛාපදානි ගිහීගතානි ගිහීනොපි ජානන්ති ඉදං වො සමණානං සක්යපුත්තියානං කප්පති. ඉදං වො න කප්පතීති. සචෙ මයං ඛුද්දානුඛුද්දකානි සික්ඛාපදානි සමූහනිස්සාම, භවිස්සන්ති වත්තාරො: ධූමකාලිකං සමණෙන ගොතමෙන සාවකානං සික්ඛාපදං පඤ්ඤත්තං. යාවිමෙසං සත්ථා අට්ඨාසි තාවිමෙ සික්ඛාපදෙසු සික්ඛිංසු. යතො ඉමෙසං සත්ථා පරිනිබ්බුතො න දානිමෙ සික්ඛාපදෙසු සික්ඛන්තීති. සඞ්ඝො අප්පඤ්ඤත්තං න පඤ්ඤාපෙති පඤ්ඤත්තං න සමුච්ඡින්දති. යථාපඤ්ඤත්තෙසු සික්ඛාපදෙසු සමාදාය වත්තති. යස්සායස්මතො ඛමති අපඤ්ඤත්තස්ස අපඤ්ඤාපනා{1} පඤ්ඤත්තස්ස අසමුච්ඡෙදො, යථාපඤ්ඤත්තෙසු සික්ඛාපදෙසු සමාදාය වත්තනා, සො තුණ්හස්ස. යස්ස නක්ඛමති සො භාසෙය්ය."
                    },
                    {
                        "type": "paragraph",
                        "text": "සඞ්ඝො අපඤ්ඤත්තං න පඤ්ඤාපෙති පඤ්ඤත්තං න සමුච්ඡින්දති, යථා පඤ්ඤත්තෙසු සික්ඛාපදෙසු සමාදාය වත්තති. ඛමති සඞ්ඝස්ස තස්මා තුණ්හී. එවමෙතං ධාරයාමීති."
                    },
                    {
                        "type": "paragraph",
                        "text": "11. අථ ඛො ථෙරා භික්ඛූ ආයස්මන්තං ආනන්දං එතදවොචුං: ඉදං තෙ ආවුසො ආනන්ද දුක්කටං යං ත්වං භගවන්තං න පුච්ඡි-කතමානි පන භන්තෙ ඛුද්දානුඛුද්දකානි සික්ඛාපදානීති. දෙසෙහි තං දුක්කටන්ති."
                    },
                    {
                        "type": "paragraph",
                        "text": "අහං ඛො භන්තෙ අසතියා{2} භගවන්තං න පුච්ඡිං කතමානි පන භන්තෙ ඛුද්දානුඛුද්දකානි සික්ඛාපදානීති. නාහං තං දුක්කටං පස්සාමි. අපිචායස්මන්තානං සද්ධාය දෙසෙමි තං දුක්කටන්ති."
                    },
                    {
                        "type": "paragraph",
                        "text": "ඉදම්පි තෙ ආවුසො ආනන්ද දුක්කටං යං ත්වං භගවතො වස්සිකසාටිකං අක්කමිත්වා සිබ්බෙසි. දෙසෙහි තං දුක්කටන්ති."
                    },
                    {
                        "type": "paragraph",
                        "text": "නාහං ඛො භන්තෙ අගාරවෙන භගවතො වස්සිකසාටිකං අක්කමිත්වා සිබ්බෙසිං. නාහන්තං දුක්කටං පස්සාමි. අපිචායස්මන්තානං සද්ධාය දෙසෙමි තං දුක්කටන්ති."
                    },
                    {
                        "type": "paragraph",
                        "text": "ඉදම්පි තෙ ආවුසො ආනන්ද දුක්කටං යං ත්වං මාතුගාමෙහි භගවතො සරීරං පඨමං වන්දාපෙසි. තාසං රොදන්තීනං භගවතො සරීරං අස්සුකෙන මක්ඛිතං. දෙසෙහි තං දුක්කටන්ති."
                    }
                ],
                "footnotes": [
                    {
                        "type": "footnote",
                        "text": "1. අප්පඤ්ඤත්තස්ස අප්පඤ්ඤපනා - මඡසං."
                    },
                    {
                        "type": "footnote",
                        "text": "2. අස්සතියා - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 556,
            "pali": {
                "entries": [
                    {
                        "type": "paragraph",
                        "text": "අහං ඛො භන්තෙ මායිමා{1} විකාලෙ අහෙසුන්ති මාතුගාමෙහි භගවතො සරීරං පඨමං වන්දාපෙසිං. නාහං තං දුක්කටං පස්සාමි. අපිචායස්මන්තානං සද්ධාය දෙසෙමි තං දුක්කටන්ති."
                    },
                    {
                        "type": "paragraph",
                        "text": "ඉදම්පි තෙ ආවුසො ආනන්ද දුක්කටං යං ත්වං භගවතා ඔළාරිකෙ නිමිත්තෙ කයිරමානෙ ඔළාරිකෙ ඔභාසෙ කයිරමානෙ න භගවන්තං යාචි-තිට්ඨතු භගවා කප්පං. තිට්ඨතු සුගතො කප්පං බහුජනහිතාය බහුජනසුඛාය ලොකානුකම්පාය අත්ථාය හිතාය සුඛාය දෙවමනුස්සානන්ති. දෙසෙහි තං දුක්කටන්ති."
                    },
                    {
                        "type": "paragraph",
                        "text": "අහං ඛො භන්තෙ මාරෙන පරියුට්ඨිතචිත්තො න භගවන්තං යාචිං තිට්ඨතු භගවා කප්පං, තිට්ඨතු සුගතො කප්පං බහුජනහිතාය බහුජනසුඛාය ලොකානුකම්පාය අත්ථාය හිතාය සුඛාය දෙවමනුස්සානන්ති. නාහන්තං දුක්කටං පස්සාමි. අපිචායස්මන්තානං සද්ධාය දෙසෙමි තං දුක්කටන්ති."
                    },
                    {
                        "type": "paragraph",
                        "text": "ඉදම්පි තෙ ආවුසො ආනන්ද දුක්කටං-යං ත්වං මාතුගාමස්ස තථාගතප්පවෙදිතෙ ධම්මවිනයෙ පබ්බජ්ජං උස්සුක්කං අකාසි. දෙසෙහි තං දුක්කටන්ති."
                    },
                    {
                        "type": "paragraph",
                        "text": "අහං ඛො භන්තෙ අයං මහාපජාපති ගොතමී භගවතො මාතුච්ඡා ආපාදිකා පොසිකා ඛීරස්ස දායිකා භගවන්තං ජනෙත්තියා කාලකතාය{2} ථඤ්ඤං පායෙසීති මාතුගාමස්ස තථාගතප්පවෙදිතෙ ධම්මවිනයෙ පබ්බජ්ජං උස්සුක්කං අකාසිං. නාහං තං දුක්කටං පස්සාමි. අපිචායස්මන්තානං සද්ධාය දෙසෙමි තං දුක්කටන්ති."
                    },
                    {
                        "type": "paragraph",
                        "text": "12. තෙන ඛො පන සමයෙන ආයස්මා **පුරාණො** දක්ඛිණාගිරිස්මිං චාරිකං චරති මහතා භික්ඛුසඞ්ඝෙන සද්ධිං පඤ්චමත්තෙහි භික්ඛුසතෙහි. අථ ඛො ආයස්මා පුරාණො ථෙරෙහි භික්ඛූහි ධම්මෙ ච විනයෙ ච සංගීතෙ දක්ඛිණාගිරිස්මිං යථාභිරන්තං විහරිත්වා යෙන රාජගහං යෙන වෙළුවනං කලන්දකනිවාපො යෙන ථෙරා භික්ඛූ තෙනුපසඞ්කමි, උපසඞ්කමිත්වා ථෙරෙහි භික්ඛූහි සද්ධිං පටිසම්මොදිත්වා එකමන්තං නිසීදි. එකමන්තං නිසින්නං ඛො ආයස්මන්තං පුරාණං ථෙරා භික්ඛූ එතදවොචුං: ථෙරෙහි ආවුසො පුරාණ, ධම්මො ච විනයො ච සංගීතො. උපෙහි තං සඞ්ගීතින්ති. සුසංගීතාවුසො ථෙරෙහි ධම්මො ච විනයො ච. අපි ච යථෙව මයා භගවතො සම්මුඛා සුතං සම්මුඛා පටිග්ගහිතං තථෙවාහං ධාරෙස්සාමීති."
                    }
                ],
                "footnotes": [
                    {
                        "type": "footnote",
                        "text": "1. මායිමාසං - මඡසං."
                    },
                    {
                        "type": "footnote",
                        "text": "2. කාලං කතාය - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 558,
            "pali": {
                "entries": [
                    {
                        "type": "heading",
                        "text": "බ්රහ්මදණ්ඩකථා",
                        "level": 1
                    },
                    {
                        "type": "paragraph",
                        "text": "13. අථ ඛො ආයස්මා ආනන්දො ථෙරෙ භික්ඛූ එතදවොච: භගවා මං භන්තෙ පරිනිබ්බානකාලෙ එවමාහ: තෙනහානන්ද සඞ්ඝො මමච්චයෙන ඡන්නස්ස භික්ඛුනො බ්රහ්මදණ්ඩං ආණාපෙතූති. පුච්ඡි පන ත්වං ආවුසො ආනන්ද භගවන්තං කතමො ච පන භන්තෙ බ්රහ්මදණ්ඩොති. පුච්ඡිං ඛො අහං භන්තෙ භගවන්තං කතමො පන භන්තෙ බ්රහ්මදණ්ඩොති. ඡන්නො ආනන්ද භික්ඛු යං ඉච්ඡෙය්ය තං වදෙය්ය. භික්ඛූහි ඡන්නො භික්ඛු නෙව වත්තබ්බො. න ඔවදිතබ්බො. නානුසාසිතබ්බොති. තෙනහාවුසො ආනන්ද ත්වඤ්ඤෙව ඡන්නස්ස භික්ඛුනො බ්රහ්මදණ්ඩං ආණාපෙහීති."
                    },
                    {
                        "type": "paragraph",
                        "text": "කථාහං භන්තෙ ඡන්නස්ස භික්ඛුනො බ්රහ්මදණ්ඩං ආණාපෙමි? චණ්ඩො සො භික්ඛු ඵරුසොති. තෙනහාවුසො ආනන්ද බහුකෙහි භික්ඛූහි සද්ධිං ගච්ඡාහීති. එවං භන්තෙති ඛො ආයස්මා ආනන්දො ථෙරානං භික්ඛූනං පටිස්සුත්වා මහතා භික්ඛුසඞ්ඝෙන සද්ධිං පඤ්චමත්තෙහි භික්ඛුසතෙහි නාවාය කොසම්බිං උජ්ජවි{1}. නාවාය පච්චොරොහිත්වා රඤ්ඤො උදෙනස්ස උය්යානස්ස අවිදූරෙ අඤ්ඤතරස්මිං රුක්ඛමූලෙ නිසීදි."
                    },
                    {
                        "type": "paragraph",
                        "text": "14. තෙන ඛො පන සමයෙන රාජා උදෙනො උය්යානෙ පරිචාරෙති සද්ධිං ඔරොධෙන. අස්සොසි ඛො රඤ්ඤො උදෙනස්ස ඔරොධො අම්හාකං කිර ආචරියො අය්යො ආනන්දො උය්යානස්ස අවිදූරෙ අඤ්ඤතරස්මිං රුක්ඛමූලෙ නිසින්නොති. අථ ඛො රඤ්ඤො උදෙනස්ස ඔරොධො රාජානං උදෙනං එතදවොච: අම්හාකං කිර දෙව ආචරියො අය්යො ආනන්දො උය්යානස්ස අවිදූරෙ අඤ්ඤතරස්මිං රුක්ඛමූලෙ නිසින්නො. ඉච්ඡාම මයං දෙව අය්යං ආනන්දං පස්සිතුන්ති. තෙන හි තුම්හෙ සමණං ආනන්දං පස්සථාති."
                    },
                    {
                        "type": "paragraph",
                        "text": "අථ ඛො රඤ්ඤො උදෙනස්ස ඔරොධො යෙනායස්මා ආනන්දො තෙනුපසඞ්කමි. උපසඞ්කමිත්වා ආයස්මන්තං ආනන්දං අභිවාදෙත්වා එකමන්තං නිසීදි. එකමන්තං නිසින්නං ඛො රඤ්ඤො උදෙනස්ස ඔරොධං ආයස්මා ආනන්දො ධම්මියා කථාය සන්දස්සෙසි, සමාදපෙසි, සමුත්තෙජෙසි සම්පහංසෙසි. අථ ඛො රඤ්ඤො උදෙනස්ස ඔරොධො ආයස්මතා ආනන්දෙන ධම්මියා කථාය සන්දස්සිතො සමාදපිතො සමුත්තෙජිතො සම්පහංසිතො ආයස්මතො ආනන්දස්ස පඤ්ච උත්තරාසඞ්ගසතානි පාදාසි. අථ ඛො රඤ්ඤො උදෙනස්ස ඔරොධො ආයස්මතො ආනන්දස්ස භාසිතං අභිනන්දිත්වා අනුමොදිත්වා උට්ඨායාසනා ආයස්මන්තං ආනන්දං අභිවාදෙත්වා පදක්ඛිණං කත්වා යෙන රාජා උදෙනො තෙනුපසඞ්කමි."
                    }
                ],
                "footnotes": [
                    {
                        "type": "footnote",
                        "text": "1. නාවාය උජ්ජවනිකාය කොසම්බිං උජ්ජවි - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 560,
            "pali": {
                "entries": [
                    {
                        "type": "paragraph",
                        "text": "අද්දසා ඛො රාජා උදෙනො ඔරොධං දූරතොව ආගච්ඡන්තං. දිස්වාන ඔරොධං එතදවොච: අපි නු තුම්හෙ සමණං ආනන්දං පස්සිත්ථාති. අපස්සිම්හා ඛො මයං දෙව අය්යං ආනන්දන්ති. අපි නු තුම්හෙ සමණස්ස ආනන්දස්ස කිඤ්චි අදත්ථාති. අදම්හා ඛො මයං දෙව අය්යස්ස ආනන්දස්ස පඤ්චඋත්තරාසඞ්ගසතානීති. රාජා උදෙනො උජ්ඣායති ඛීයති විපාචෙති: කථං හි නාම සමණො ආනන්දො තාව බහුං චීවරං පටිග්ගහෙස්සති. දුස්සවණිජ්ජං වා සමණො ආනන්දො කරිස්සති පග්ගාහිකසාලං වා පසාරෙස්සතීති."
                    },
                    {
                        "type": "paragraph",
                        "text": "15. අථ ඛො රාජා උදෙනො යෙනායස්මා ආනන්දො තෙනුපසඞ්කමි. උපසඞ්කමිත්වා ආයස්මතා ආනන්දෙන සද්ධිං සම්මොදි. සම්මොදනීයං කථං සාරණීයං{1} වීතිසාරෙත්වා එකමන්තං නිසීදි. එකමන්තං නිසින්නො ඛො රාජා උදෙනො ආයස්මන්තං ආනන්දං එතදවොච: ආගමා නු ඛොධ{2} භො ආනන්ද අම්හාකං ඔරොධොති."
                    },
                    {
                        "type": "paragraph",
                        "text": "ආගමා ඛො තෙධ{3} මහාරාජ ඔරොධොති”."
                    },
                    {
                        "type": "paragraph",
                        "text": "“අපි පන භොතො ආනන්දස්ස කිඤ්චි අදාසීති”."
                    },
                    {
                        "type": "paragraph",
                        "text": "“අදාසි ඛො මෙ මහාරාජ පඤ්චඋත්තරාසඞ්ගසතානී”ති."
                    },
                    {
                        "type": "paragraph",
                        "text": "“කිම්පන භවං ආනන්දො තාව බහුං චීවරං කරිස්සතී”ති."
                    },
                    {
                        "type": "paragraph",
                        "text": "යෙ පන තෙ මහාරාජ භික්ඛූ දුබ්බලචීවරා තෙහි සද්ධිං සංවිභජිස්සාමීති."
                    },
                    {
                        "type": "paragraph",
                        "text": "යානි ඛො පන භො ආනන්ද පොරාණකානි උත්තරත්ථරණානි තානි කථං කරිස්සථාති."
                    },
                    {
                        "type": "paragraph",
                        "text": "තානි මහාරාජ භිසිච්ඡවියො කරිස්සාමාති."
                    },
                    {
                        "type": "paragraph",
                        "text": "යානි පන{4} භො ආනන්ද පොරාණකානි භුම්මත්ථරණානි තානි කථං කරිස්සථාති."
                    },
                    {
                        "type": "paragraph",
                        "text": "තානි මහාරාජ පාදපුඤ්ඡනියො කරිස්සාමාති."
                    },
                    {
                        "type": "paragraph",
                        "text": "යා පන භො ආනන්ද පොරාණකා පාදපුඤ්ඡනියො තා කථං කරිස්සථාති."
                    }
                ],
                "footnotes": [
                    {
                        "type": "footnote",
                        "text": "1. සාරණීයං - මඡසං"
                    },
                    {
                        "type": "footnote",
                        "text": "2. ආගතානුඛ්විධ - මඡසං."
                    },
                    {
                        "type": "footnote",
                        "text": "3. ආගමාසි ඛො තෙ ඉධ - මඡසං."
                    },
                    {
                        "type": "footnote",
                        "text": "4. යා පන - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 562,
            "pali": {
                "entries": [
                    {
                        "type": "paragraph",
                        "text": "තා මහාරාජ රජොහරණං කරිස්සාමාති."
                    },
                    {
                        "type": "paragraph",
                        "text": "යානි පන භො ආනන්ද පොරාණකානි රජොහරණානි තානි කථං කරිස්සථාති."
                    },
                    {
                        "type": "paragraph",
                        "text": "තානි මහාරාජ කොට්ටෙත්වා චික්ඛල්ලෙන මද්දිත්වා පරිභණ්ඩං ලිම්පිස්සාමාති."
                    },
                    {
                        "type": "paragraph",
                        "text": "අථ ඛො රාජා උදෙනො සබ්බෙවිමෙ සමණා සක්යපුත්තියා යොනිසො උපනෙන්ති. න කුලවං{1} ගමෙන්තීති ආයස්මතො ආනන්දස්ස අඤ්ඤානිපි පඤ්ච දුස්සසතානි පාදාසි. අයං චරහි ආයස්මතො ආනන්දස්ස පඨමං චීවරභික්ඛා උප්පජ්ජි චීවරසහස්සං."
                    },
                    {
                        "type": "paragraph",
                        "text": "16. අථ ඛො ආයස්මා ආනන්දො යෙන ඝොසිතාරාමො තෙනුපසඞ්කමි. උපසඞ්කමිත්වා පඤ්ඤත්තෙ ආසනෙ නිසීදි. අථ ඛො ආයස්මා ඡන්නො යෙන ආයස්මා ආනන්දො තෙනුපසඞ්කමි. උපසඞ්කමිත්වා ආයස්මන්තං ආනන්දං අභිවාදෙත්වා එකමන්තං නිසීදි. එකමන්තං නිසින්නං ඛො ආයස්මන්තං ඡන්නං ආයස්මා ආනන්දො එතදවොච: සඞ්ඝෙන තෙ ආවුසො ඡන්න බ්රහ්මදණ්ඩො ආණත්තොති.{2} කතමො පන භන්තෙ ආනන්ද බ්රහ්මදණ්ඩොති.{3}"
                    },
                    {
                        "type": "paragraph",
                        "text": "ත්වං ආවුසො ඡන්න භික්ඛූ{4} යං ඉච්ඡෙය්යාසි තං වදෙය්යාසි. භික්ඛූහි ත්වං නෙව වත්තබ්බො න ඔවදිතබ්බො නානුසාසිතබ්බොති. නන්වාහං භන්තෙ ආනන්ද හතො එත්තාවතා යතොහං භික්ඛූහි නෙව වත්තබ්බො න ඔවදිතබ්බො නානුසාසිතබ්බොති- තත්ථෙව මුච්ඡිතො පපති.{5}"
                    },
                    {
                        "type": "paragraph",
                        "text": "17. අථ ඛො ආයස්මා ඡන්නො බ්රහ්මදණ්ඩෙන අට්ටීයමානො හරායමානො ජිගුච්ඡමානො එකො වූපකට්ඨො අප්පමත්තො ආතාපී පහිතත්තො විහරන්තො නචිරස්සෙව යස්සත්ථාය කුලපුත්තා සම්මදෙව අගාරස්මා අනගාරියං පබ්බජන්ති තදනුත්තරං බ්රහ්මචරියපරියොසානං දිට්ඨෙව ධම්මෙ සයං අභිඤ්ඤා සච්ඡිකත්වා උපසම්පජ්ජ විහාසි. ඛීණා ජාති, වුසිතං බ්රහ්මචරියං, කතං කරණීයං නාපරං ඉත්ථත්තායාති අබ්භඤ්ඤාසි. අඤ්ඤතරො ච පනායස්මා ඡන්නො අරහතං අහොසි."
                    }
                ],
                "footnotes": [
                    {
                        "type": "footnote",
                        "text": "1. කුලාවං - ස."
                    },
                    {
                        "type": "footnote",
                        "text": "2. ආණාපිතොති - මඡසං."
                    },
                    {
                        "type": "footnote",
                        "text": "3. බ්රහ්මදණ්ඩො ආණාපිතොති - මඡසං."
                    },
                    {
                        "type": "footnote",
                        "text": "4. භික්ඛූනං - මඡසං."
                    },
                    {
                        "type": "footnote",
                        "text": "5. පපතො - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 564,
            "pali": {
                "entries": [
                    {
                        "type": "paragraph",
                        "text": "අථ ඛො ආයස්මා ඡන්නො අරහත්තං පත්තො යෙනායස්මා ආනන්දො තෙනුපසඞ්කමි. උපසඞ්කමිත්වා ආයස්මන්තං ආනන්දං එතදවොච: පටිප්පස්සම්භෙහි දානි මෙ භන්තෙ ආනන්ද බ්රහ්මදණ්ඩන්ති. යදග්ගෙන තයා ආවුසො ඡන්න අරහත්තං සච්ඡිකතං තදග්ගෙන තෙ බ්රහ්මදණ්ඩො පටිප්පස්සද්ධොති."
                    },
                    {
                        "type": "paragraph",
                        "text": "ඉමාය ඛො පන විනයසඞ්ගීතියා පඤ්ච භික්ඛුසතානි අනූනානි අනධිකානි අහෙසුං. තස්මා අයං විනයසඞ්ගීති පඤ්චසතිකාති වුච්චතීති."
                    },
                    {
                        "type": "centered",
                        "text": "පඤ්චසතිකක්ඛන්ධකං එකාදසමං.{1}",
                        "level": 2
                    },
                    {
                        "type": "centered",
                        "text": "ඉමම්හි ඛන්ධකෙ වත්ථු තෙවීසති",
                        "level": 1
                    },
                    {
                        "type": "unindented",
                        "text": "**තස්සුද්දානං:-**"
                    },
                    {
                        "type": "gatha",
                        "text": "1. පරිනිබ්බුතම්හි සම්බුද්ධෙ ථෙරො කස්සපසව්හයො\nආමන්තයී භික්ඛුගණං සද්ධම්මමනුපාලකො.",
                        "level": 1
                    },
                    {
                        "type": "gatha",
                        "text": "2. පාවායද්ධානමග්ගම්හි සුභද්දෙන පවෙදිතං\nසඞ්ගායිස්සාම සද්ධම්මං අධම්මො පුරෙ දිප්පති.",
                        "level": 1
                    },
                    {
                        "type": "gatha",
                        "text": "3. එකෙනූනපඤ්චසතං ආනන්දම්පි ච උච්චිනි\nධම්මවිනයසඞ්ගීතිං වසන්තො ගුහමුත්තමෙ.",
                        "level": 1
                    },
                    {
                        "type": "gatha",
                        "text": "4. උපාලිං විනයං පුච්ඡි සුත්තන්තානන්දපණ්ඩිතං\nපිටකං තීණි සඞ්ගීතිං අකංසු ජිනසාවකා.",
                        "level": 1
                    },
                    {
                        "type": "gatha",
                        "text": "5. ඛුද්දානුඛුද්දකා නානා යථා පඤ්ඤත්ති වත්තනා\nන පුච්ඡි අක්කමිත්වා ච චන්දාපෙසි න යාචි ච\nපබ්බජ්ජං මාතුගාමස්ස සද්ධාය දුක්කටානිමෙ",
                        "level": 1
                    },
                    {
                        "type": "gatha",
                        "text": "6. පුරාණො බ්රහ්මදණ්ඩං ච ඔරොධො උදෙනෙන සහ\nතාව බහූ දුබ්බලං ච උත්තරත්ථරණා භිසි.",
                        "level": 1
                    },
                    {
                        "type": "gatha",
                        "text": "7. භුම්මත්ථරණා පුඤ්ඡනියො රජො චික්ඛල්ලමද්දනා\nසහස්සචීවරුප්පජ්ජි පඨමානන්දසව්හයා.",
                        "level": 1
                    },
                    {
                        "type": "gatha",
                        "text": "8. තජ්ජිතො බ්රහ්මදණ්ඩෙන චතුස්සච්චං අපාපුණි\nවසීභූතා පඤ්චසතා තස්මා පඤ්චසතී ඉති.",
                        "level": 1
                    }
                ],
                "footnotes": [
                    {
                        "type": "footnote",
                        "text": "1. පඤ්චසතිකක්ඛන්ධකො එකාදසමො - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 566,
            "pali": {
                "entries": [
                    {
                        "type": "centered",
                        "text": "12.",
                        "level": 2
                    },
                    {
                        "type": "heading",
                        "text": "සත්තසතිකක්ඛන්ධකං",
                        "level": 3
                    },
                    {
                        "type": "centered",
                        "text": "පඨම භාණවාරං",
                        "level": 1
                    },
                    {
                        "type": "paragraph",
                        "text": "1. තෙන ඛො පන සමයෙන වස්සසතපරිනිබ්බුතෙ භගවති වෙසාලිකාවජ්ජිපුත්තකා භික්ඛූ වෙසාලියං දසවත්ථුනි දීපෙන්ති: කප්පති සිඞ්ගිලොණකප්පො. කප්පති ද්වඞ්ගුලකප්පො. කප්පති ගාමන්තරකප්පො. කප්පති ආවාසකප්පො. කප්පති අනුමතිකප්පො. කප්පති ආචිණ්ණකප්පො. කප්පති අමථිතකප්පො. කප්පති ජලොගිපාතුං,{1} කප්පති අදසකං නිසීදනං. කප්පති ජාතරූපරජතන්ති."
                    },
                    {
                        "type": "paragraph",
                        "text": "2. තෙන ඛො පන සමයෙන ආයස්මා යසො කාකණ්ඩකපුත්තො වජ්ජීසු චාරිකං චරමානො යෙන වෙසාලී තදවසරි. තත්ර සුදං ආයස්මා යසො කාකණ්ඩකපුත්තො වෙසාලියං විහරති මහාවනෙ කූටාගාරසාලායං. තෙන ඛො පන සමයෙන වෙසාලිකා වජ්ජිපුත්තකා භික්ඛූ තදහුපොසථෙ කංසපාතිං උදකෙන පූරෙත්වා මජ්ඣෙ භික්ඛුසඞ්ඝස්ස ඨපෙත්වා ආගතාගතෙ වෙසාලිකෙ උපාසකෙ එවං වදෙන්ති:{2} දෙථාවුසො සඞ්ඝස්ස කහාපණම්පි අඩ්ඪම්පි පාදම්පි මාසකරූපම්පි. භවිස්සති සඞ්ඝස්ස පරික්ඛාරෙන කරණීයන්ති. එවං වුත්තෙ ආයස්මා යසො කාකණ්ඩකපුත්තො වෙසාලිකෙ උපාසකෙ එතදවොච: මාවුසො අදත්ථ සඞ්ඝස්ස කහාපණම්පි අඩ්ඪම්පි පාදම්පි මාසකරූපම්පි. න කප්පති සමණානං සක්යපුත්තියානං ජාතරූපරජතං. න සාදියන්ති සමණා සක්යපුත්තියා ජාතරූපරජතං. න පටිගණ්හන්ති සමණා සක්යපුත්තියා ජාතරූපරජතං. නික්ඛිත්තමණිසුවණ්ණා සමණා සක්යපුත්තියා, අපෙතජාතරූපරජතාති."
                    },
                    {
                        "type": "paragraph",
                        "text": "එවම්පි ඛො වෙසාලිකා උපාසකා ආයස්මතා යසෙන කාකණ්ඩකපුත්තෙන වුච්චමානා අදංසු යෙව සඞ්ඝස්ස කහාපණම්පි අඩ්ඪම්පි පාදම්පි මාසකරූපම්පි. අථ ඛො වෙසාලිකා වජ්ජිපුත්තකා භික්ඛූ තස්සා රත්තියා අච්චයෙන තං හිරඤ්ඤං භික්ඛග්ගෙන පටිවිංසං{3} ඨපෙත්වා භාජෙසුං."
                    },
                    {
                        "type": "paragraph",
                        "text": "3. අථ ඛො වෙසාලිකා වජ්ජිපුත්තකා භික්ඛූ ආයස්මන්තං යසං කාකණ්ඩකපුත්තං එතදවොචුං: එසො තෙ ආවුසො යස හිරඤ්ඤස්ස පටිවිංසොති. නත්ථි මෙ ආවුසො හිරඤ්ඤස්ස පටිවිංසො නාහං හිරඤ්ඤං සාදියාමීති."
                    }
                ],
                "footnotes": [
                    {
                        "type": "footnote",
                        "text": "1. ජලොගිං පාතුං - මඡසං."
                    },
                    {
                        "type": "footnote",
                        "text": "2. වදන්ති - මඡසං."
                    },
                    {
                        "type": "footnote",
                        "text": "3. පටවිසං - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 568,
            "pali": {
                "entries": [
                    {
                        "type": "paragraph",
                        "text": "අථ ඛො වෙසාලිකා වජ්ජිපුත්තකා භික්ඛූ අයං ආවුසො යසො කාකණ්ඩකපුත්තො උපාසකෙ සද්ධෙ පසන්නෙ අක්කොසති, පරිභාසති, අප්පසාදං කරොති. හන්දස්ස මයං පටිසාරණීයකම්මං කරොමාති, තෙ තස්ස පටිසාරණීයකම්මං අකංසු. අථ ඛො ආයස්මා යසො කාකණ්ඩකපුත්තො වෙසාලිකෙ වජ්ජිපුත්තකෙ භික්ඛූ එතදවොච: භගවතා ආවුසො පඤ්ඤත්තං පටිසාරණීයකම්මකතස්ස භික්ඛුනො අනුදූතො දාතබ්බොති. දෙථ මෙ ආවුසො අනුදූතං භික්ඛුන්ති. අථ ඛො වෙසාලිකා වජ්ජිපුත්තකා භික්ඛූ එකං භික්ඛුං සම්මන්නිත්වා ආයස්මතො යසස්ස කාකණ්ඩකපුත්තස්ස අනුදූතං අදංසු."
                    },
                    {
                        "type": "paragraph",
                        "text": "4. අථ ඛො ආයස්මා යසො කාකණ්ඩකපුත්තො අනුදූතෙන භික්ඛුනා සද්ධිං වෙසාලිං පවිසිත්වා වෙසාලිකෙ උපාසකෙ එතදවොච: අහං කිරායස්මන්තෙ උපාසකෙ සද්ධෙ පසන්නෙ අක්කොසාමි, පරිභාසාමි, අප්පසාදං කරොමි. සොහං අධම්මං අධම්මොති වදාමි. ධම්මං ධම්මොති වදාමි. අවිනයං අවිනයොති වදාමි. විනයං විනයොති වදාමි."
                    },
                    {
                        "type": "paragraph",
                        "text": "එකමිදං ආවුසො සමයං භගවා සාවත්ථියං විහරති ජෙතවනෙ අනාථපිණ්ඩිකස්ස ආරාමෙ. තත්ර ඛො ආවුසො භගවා භික්ඛූ ආමන්තෙසි: චත්තාරො මෙ භික්ඛවෙ චන්දිමසූරියානං උපක්කිලෙසා යෙහි උපක්කිලෙසෙහි උපක්කිලිට්ඨා චන්දිමසූරියා න තපන්ති න භාසන්ති න විරොචන්ති. කතමෙ චත්තාරො? අබ්භං භික්ඛවෙ චන්දිමසූරියානං උපක්කිලෙසො යෙන උපක්කිලෙසෙන උපක්කිලිට්ඨා චන්දිමසූරියා න තපන්ති න භාසන්ති න විරොචන්ති. මහිකා භික්ඛවෙ චන්දිමසූරියානං උපක්කිලෙසො -පෙ- ධූමරජො භික්ඛවෙ චන්දිමසූරියානං උපක්කිලෙසො -පෙ- රාහු භික්ඛවෙ අසුරින්දො චන්දිමසූරියානං උපක්කිලෙසො යෙහි උපක්කිලෙසෙහි උපක්කිලිට්ඨා චන්දිමසූරියා න තපන්ති න භාසන්ති න විරොචන්ති."
                    },
                    {
                        "type": "paragraph",
                        "text": "එවමෙව ඛො භික්ඛවෙ චත්තාරොමෙ සමණබ්රාහ්මණානං උපක්කිලෙසායෙහි උපක්කිලෙසෙහි උපක්කිලිට්ඨා එකෙ සමණබ්රාහ්මණා න තපන්ති න භාසන්ති න විරොචන්ති. කතමෙ චත්තාරො? සන්ති භික්ඛවෙ එකෙ සමණබ්රාහ්මණා සුරං පිවන්ති. මෙරයං පිවන්ති. සුරාමෙරයපානා අප්පටිවිරතා. අයං භික්ඛවෙ පඨමො සමණබ්රාහ්මණානං උපක්කිලෙසො යෙන උපක්කිලෙසෙන උපක්කිලිට්ඨා එකෙ සමණබ්රාහ්මණා න තපන්ති. න භාසන්ති. න විරොචන්ති. පුන ච පරං භික්ඛවෙ එකෙ සමණබ්රාහ්මණා මෙථුනං ධම්මං පතිසෙවන්ති, මෙථුනධම්මා අප්පටිවිරතා. අයං භික්ඛවෙ දුතියො සමණබ්රාහ්මණානං උපක්කිලෙසො"
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 570,
            "pali": {
                "entries": [
                    {
                        "type": "paragraph",
                        "text": "-පෙ- පුන ච පරං භික්ඛවෙ එකෙ සමණබ්රාහ්මණා ජාතරූපරජතං සාදියන්ති ජාතරූපරජතපටිග්ගහණා අප්පටිවිරතා. අයං භික්ඛවෙ තතියො සමණබ්රාහ්මණානං උපක්කිලෙසො -පෙ- පුන ච පරං භික්ඛවෙ එකෙ සමණබ්රාහ්මණා මිච්ඡාජීවෙන ජීවිතං කප්පෙන්ති මිච්ඡාජීවා අප්පටිවිරතා. අයං භික්ඛවෙ චතුත්ථො සමණබ්රාහ්මණානං උපක්කිලෙසො -පෙ- ඉමෙ ඛො භික්ඛවෙ චත්තාරො සමණබ්රාහ්මණානං උපක්කිලෙසා යෙහි උපක්කිලෙසෙහි උපක්කිලිට්ඨා එකෙ සමණබ්රාහ්මණා න තපන්ති න භාසන්ති න විරොචන්තීති. ඉදමවොචාවුසො භගවා. ඉදං වත්වාන සුගතො අථාපරං එතදවොච සත්ථා:"
                    },
                    {
                        "type": "gatha",
                        "text": "රාගදොසපරික්ලිට්ඨා එකෙ සමණබ්රාහ්මණා\nඅවිජ්ජා නිවුතා පොසා පියරූපාභිනන්දිනො,\nසුරං පිවන්ති මෙරයං පටිසෙවන්ති මෙථුනං\nරජතං ජාතරූපඤ්ච සාදියන්ති අවිද්දසූ.",
                        "level": 1
                    },
                    {
                        "type": "gatha",
                        "text": "මිච්ඡාජීවෙන ජීවන්ති එකෙ සමණබ්රාහ්මණා\nඑතෙ උපක්කිලෙසා වුත්තා බුද්ධෙනාදිච්චබන්ධුනා.",
                        "level": 1
                    },
                    {
                        "type": "gatha",
                        "text": "යෙහි උපක්කිලෙසෙහි උපක්කිලිට්ඨා එකෙ සමණබ්රාහ්මණා\nන තපන්ති න භාසන්ති න විරොචන්ති{1} අසුද්ධා සරජා මගා.",
                        "level": 1
                    },
                    {
                        "type": "gatha",
                        "text": "අන්ධකාරෙන ඔනද්ධා තණ්හාදාසා සනෙත්තිකා\nවඩ්ඪෙන්ති කටසිං ඝොරං ආදියන්ති පුනබ්භවන්ති.",
                        "level": 1
                    },
                    {
                        "type": "paragraph",
                        "text": "එවංවාදී කිරාහං ආයස්මන්තෙ උපාසකෙ සද්ධෙ පසන්නෙ අක්කොසාමි, පරිභාසාමි, අප්පසාදං කරොමි. සොහං{2} අධම්මං අධම්මොති වදාමි. ධම්මං ධම්මොති වදාමි. අවිනයං අවිනයොති වදාමි. විනයං විනයොති වදාමි."
                    },
                    {
                        "type": "paragraph",
                        "text": "5. එකමිදං ආවුසො සමයං භගවා රාජගහෙ විහරති වෙළුවනෙ කලන්දකනිවාපෙ. තෙන ඛො පනාවුසො සමයෙන{3} රාජන්තෙපුරෙ රාජපරිසායං සන්නිසින්නානං සන්නිපතිතානං අයමන්තරා කථා උදපාදි: කප්පති සමණානං සක්යපුත්තියානං ජාතරූපරජතං. සාදියන්ති සමණා සක්යපුත්තියා ජාතරූපරජතං. පටිගණ්හන්ති සමණා සක්යපුත්තියා ජාතරූපරජතන්ති. තෙන ඛො පනාවුසො සමයෙන මණිචූළකො ගාමණී තස්සං පරිසායං නිසින්නො හොති."
                    }
                ],
                "footnotes": [
                    {
                        "type": "footnote",
                        "text": "1. න විරොචන්ති - මඡසං. ඌනං."
                    },
                    {
                        "type": "footnote",
                        "text": "2. සොහං - මඡසං."
                    },
                    {
                        "type": "footnote",
                        "text": "3. තෙන ඛො පන සමයෙන - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 572,
            "pali": {
                "entries": [
                    {
                        "type": "paragraph",
                        "text": "අථ ඛො ආවුසො මණිචූළකො ගාමණී තං පරිසං එතදවොච: මා අය්යො{1} එවං අවචුත්ථ. න කප්පති සමණානං සක්යපුත්තියානං ජාතරූපරජතං. න සාදියන්ති සමණා සක්යපුත්තියා ජාතරූපරජතං. න පටිගණ්හන්ති සමණා සක්යපුත්තියා ජාතරූපරජතං. නික්ඛිත්තමණිසුවණ්ණා සමණා සක්යපුත්තියා අපෙතජාතරූපරජතාති. අසක්ඛි ඛො ආවුසො මණිචූළකො ගාමණී තං පරිසං සඤ්ඤාපෙතුං."
                    },
                    {
                        "type": "paragraph",
                        "text": "6. අථ ඛො ආවුසො මණිචූළකො ගාමණී තං පරිසං සඤ්ඤාපෙත්වා යෙන භගවා තෙනුපසඞ්කමි. උපසඞ්කමිත්වා භගවන්තං අභිවාදෙත්වා එකමන්තං නිසීදි. එකමන්තං නිසින්නො ඛො ආවුසො මණිචූළකො ගාමණී භගවන්තං එතදවොච: ඉධ භන්තෙ රාජන්තෙපුරෙ රාජපරිසායං සන්නිසින්නානං සන්නිපතිතානං අයමන්තරා{2} කථා උදපාදි: කප්පති සමණානං සක්යපුත්තියානං ජාතරූපරජතං. සාදියන්ති සමණා සක්යපුත්තියා ජාතරූපරජතං. පටිගණ්හන්ති{3} සමණා සක්යපුත්තියා ජාතරූපරජතන්ති. එවං වුත්තෙ අහං භන්තෙ තං පරිසං එතදවොචං: මා අය්යො එවං අවචුත්ථ. න කප්පති සමණානං සක්යපුත්තියානං ජාතරූපරජතං. න සාදියන්ති සමණා සක්යපුත්තියා ජාතරූපරජතං. න පටිගණ්හන්ති සමණා සක්යපුත්තියා ජාතරූපරජතං. නික්ඛිත්තමණිසුවණ්ණා සමණා සක්යපුත්තියා අපෙතජාතරූපරජතාති. අසක්ඛිං ඛො අහං භන්තෙ තං පරිසං සඤ්ඤාපෙතුං. කච්චාහං භන්තෙ එවං ව්යාකරමානො වුත්තවාදී චෙව භගවතො හොමි. න ච භගවන්තං අභූතෙන අබ්භාචික්ඛාමි. ධම්මස්ස චානුධම්මං ව්යාකරොමි. න ච කොචි සහධම්මිකො වාදානුවාදො ගාරය්හං ඨානං ආගච්ඡතීති?"
                    },
                    {
                        "type": "paragraph",
                        "text": "තග්ඝ ත්වං ගාමණි එවං ව්යාකරමානො වුත්තවාදී චෙව මෙ අහොසි න ච මං අභූතෙන අබ්භාචික්ඛසි. ධම්මස්ස චානුධම්මං ව්යාකරොසි. න ච කොචි සහධම්මිකො වාදානුවාදො ගාරය්හං ඨානං ආගච්ඡති. න හි ගාමණි කප්පති සමණානං සක්යපුත්තියානං ජාතරූපරජතං. න සාදියන්ති සමණා සක්යපුත්තියා ජාතරූපරජතං. න පටිගණ්හන්ති සමණා සක්යපුත්තියා ජාතරූපරජතං. නික්ඛිත්තමණිසුවණ්ණා සමණා සක්යපුත්තියා අපෙතජාතරූපරජතාති. යස්ස ඛො ගාමණි ජාතරූපරජතං කප්පති, පඤ්චපි තස්ස කාමගුණා කප්පන්ති. යස්ස පඤ්ච කාමගුණා කප්පන්ති, එකංසෙනෙතං ගාමණි ධාරෙය්යාසි අස්සමණධම්මො අසක්යපුත්තියධම්මොති. අපිචාහං ගාමණි එවං වදාමි: තිණං තිණත්ථිකෙන පරියෙසිතබ්බං. දාරුං දාරුත්ථිකෙන පරියෙසිතබ්බං. සකටං සකටත්ථිකෙන පරියෙසිතබ්බං. පුරිසො පුරිසත්ථිකෙන පරියෙසිතබ්බො. නත්වෙවාහං ගාමණි කෙනචි පරියායෙන ජාතරූපරජතං සාදිතබ්බං පරියෙසිතබ්බන්ති වදාමීති. එවංවාදී කිරාහං ආයස්මන්තෙ උපාසකෙ සද්ධෙ පසන්නෙ අක්කොසාමි පරිභාසාමි අප්පසාදං කරොමි. සොහං අධම්මං අධම්මොති වදාමි. ධම්මං ධම්මොති වදාමි. අවිනයං අවිනයොති වදාමි. විනයං විනයොති වදාමි."
                    }
                ],
                "footnotes": [
                    {
                        "type": "footnote",
                        "text": "1. අය්යා - මඡසං."
                    },
                    {
                        "type": "footnote",
                        "text": "2. අයමන්තර - මඡසං."
                    },
                    {
                        "type": "footnote",
                        "text": "3. පරිගාණහන්ති - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 574,
            "pali": {
                "entries": [
                    {
                        "type": "paragraph",
                        "text": "7. එකමිදං ආවුසො සමයං භගවා තත්ථෙව{1} රාජගහෙ ආයස්මන්තං උපනන්දං සක්යපුත්තං ආරබ්භ ජාතරූපරජතං පටික්ඛිපි සික්ඛාපදං ච පඤ්ඤාපෙසි. එවංවාදී කිරාහං ආයස්මන්තෙ උපාසකෙ සද්ධෙ පසන්නෙ අක්කොසාමි, පරිභාසාමි, අප්පසාදං කරොමි සොහං අධම්මං අධම්මොති වදාමි. ධම්මං ධම්මොති වදාමි. අවිනයං අවිනයොති වදාමි. විනයං විනයොති වදාමීති. එවං වුත්තෙ වෙසාලිකා උපාසකා ආයස්මන්තං යසං කාකණ්ඩකපුත්තං එතදවොචුං: එකොව භන්තෙ අය්යො යසො කාකණ්ඩකපුත්තො සමණො සක්යපුත්තියො. සබ්බෙවිමෙ අස්සමණා අසක්යපුත්තියා. වසතු භන්තෙ අය්යො යසො කාකණ්ඩකපුත්තො වෙසාලියං. මයං අය්යස්ස යසස්ස කාකණ්ඩකපුත්තස්ස උස්සුක්කං කරිස්සාම චීවරපිණ්ඩපාතසෙනාසනගිලානපච්චයභෙසජ්ජපරික්ඛාරානන්ති. අථ ඛො ආයස්මා යසො කාකණ්ඩකපුත්තො වෙසාලිකෙ උපාසකෙ සඤ්ඤාපෙත්වා අනුදූතෙන භික්ඛුනා සද්ධිං ආරාමං අගමාසි."
                    },
                    {
                        "type": "paragraph",
                        "text": "8. අථ ඛො වෙසාලිකා වජ්ජිපුත්තකා භික්ඛූ අනුදූතං භික්ඛුං පුච්ඡිංසු: ඛමාපිතා ආවුසො යසෙන කාකණ්ඩකපුත්තෙන වෙසාලිකා උපාසකාති? උපාසකෙහි පාපිකං නො ආවුසො කතා.{2} එකොව යසො කාකණ්ඩකපුත්තො සමණො සක්යපුත්තියො කතො. සබ්බෙව මයං අස්සමණා අසක්යපුත්තියා කතාති."
                    },
                    {
                        "type": "paragraph",
                        "text": "අථ ඛො වෙසාලිකා වජ්ජිපුත්තකා භික්ඛූ අයං ආවුසො යසො කාකණ්ඩකපුත්තො අම්හෙහි අසම්මතො ගිහීනං පකාසෙසි. හන්දස්ස මයං උක්ඛෙපනීයකම්මං කරොමාති. තෙ තස්ස උක්ඛෙපනීයකම්මං කත්තුකාමා සන්නිපතිංසු. අථ ඛො ආයස්මා යසො කාකණ්ඩකපුත්තො වෙහාසං අබ්භුග්ගන්ත්වා කොසම්බියං පච්චුට්ඨාසි. අථ ඛො ආයස්මා යසො කාකණ්ඩකපුත්තො පාවෙය්යකානඤ්ච අවන්තිදක්ඛිණාපථකානඤ්ච භික්ඛූනං සන්තිකෙ දූතං පාහෙසි: ආගච්ඡන්තු ආයස්මන්තා ඉමං අධිකරණං ආදියිස්සාම, පුරෙ අධම්මො දිප්පති ධම්මො පටිබාහීයති, අවිනයො දිප්පති විනයො පටිබාහීයති, පුරෙ අධම්මවාදිනො බලවන්තො හොන්ති ධම්මවාදිනො දුබ්බලා හොන්ති. අවිනයවාදිනො බලවන්තො හොන්ති විනයවාදිනො දුබ්බලා හොන්තීති. තෙන ඛො පන සමයෙන ආයස්මා සම්භූතො සාණවාසී අහොගඞ්ගෙ පබ්බතෙ පටිවසති. අථ ඛො ආයස්මා යසො කාකණ්ඩකපුත්තො යෙන අහොගඞ්ගො පබ්බතො යෙනායස්මා සම්භූතො සාණවාසී තෙනුපසඞ්කමි. උපසඞ්කමිත්වා ආයස්මන්තං සම්භූතං සාණවාසිං අභිවාදෙත්වා එකමන්තං නිසීදි. එකමන්තං නිසින්නො ඛො ආයස්මා යසො කාකණ්ඩකපුත්තො ආයස්මන්තං සම්භූතං සාණවාසිං එතදවොච:"
                    }
                ],
                "footnotes": [
                    {
                        "type": "footnote",
                        "text": "1. තත්ථෙව - මඡසං. ඌනං."
                    },
                    {
                        "type": "footnote",
                        "text": "2. පාපිකං නො ආවුසො කතං - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 576,
            "pali": {
                "entries": [
                    {
                        "type": "paragraph",
                        "text": "ඉමෙ භන්තෙ වෙසාලිකා වජ්ජිපුත්තකා භික්ඛූ වෙසාලියං දසවත්ථූනි දීපෙන්ති-කප්පති සිඞ්ගිලොණකප්පො. කප්පති ද්වඞ්ගුලකප්පො. කප්පති ගාමන්තරකප්පො. කප්පති ආවාසකප්පො. කප්පති අනුමතිකප්පො. කප්පති ආචිණ්ණකප්පො. කප්පති අමථිතකප්පො. කප්පති ජලොගිපාතුං{1}. කප්පති අදසකං නිසීදනං. කප්පති ජාතරූපරජතන්ති. හන්ද මයං භන්තෙ ඉමං අධිකරණං ආදියිස්සාම. පුරෙ අධම්මො දිප්පති ධම්මො පටිබාහීයති. අවිනයො දිප්පති විනයො පටිබාහීයති. පුරෙ අධම්මවාදිනො බලවන්තො හොන්ති ධම්මවාදිනො දුබ්බලා හොන්ති අවිනයවාදිනො බලවන්තො හොන්ති විනයවාදිනො දුබ්බලා හොන්තීති. එවමාවුසොති ඛො ආයස්මා සම්භූතො සාණවාසී ආයස්මතො යසස්ස කාකණ්ඩකපුත්තස්ස පච්චස්සොසි."
                    },
                    {
                        "type": "paragraph",
                        "text": "9. අථ ඛො සට්ඨිමත්තා පාවෙය්යකා භික්ඛූ සබ්බෙ ආරඤ්ඤිකා, සබ්බෙ පිණ්ඩපාතිකා, සබ්බෙ පංසුකූලිකා, සබ්බෙ තෙචීවරිකා, සබ්බෙව අරහන්තො අහොගඞ්ගෙ පබ්බතෙ සන්නිපතිංසු. අට්ඨඅසීතිමත්තා අවන්ති දක්ඛිණාපථකා භික්ඛූ අප්පෙකච්චෙ ආරඤ්ඤිකා, අප්පෙකච්චෙ පිණ්ඩපාතිකා, අප්පෙකච්චෙ පංසුකූලිකා, අප්පෙකච්චෙ තෙචීවරිකා සබ්බෙව අරහන්තො අහොගඞ්ගෙ පබ්බතෙ සන්නිපතිංසු."
                    },
                    {
                        "type": "paragraph",
                        "text": "අථ ඛො ථෙරානං භික්ඛූනං මන්තයමානානං එතදහොසි: ඉදං ඛො අධිකරණං කක්ඛළඤ්ච වාලඤ්ච. කං නු ඛො මයං පක්ඛං ලභෙය්යාම යෙන මයං ඉමස්මිං අධිකරණෙ බලවන්තතරා අස්සාමාති. තෙන ඛො පන සමයෙන ආයස්මා රෙවතො සොරෙය්යෙ පටිවසති බහුස්සුතො ආගතාගමො ධම්මධරො විනයධරො මාතිකාධරො පණ්ඩිතො ව්යත්තො මෙධාවී ලජ්ජී කුක්කුච්චකො සික්ඛාකාමො. අථ ඛො ථෙරානං භික්ඛූනං එතදහොසි: “අයං ඛො ආයස්මා රෙවතො සොරෙය්යෙ පටිවසති බහුස්සුතො ආගතාගමො ධම්මධරො විනයධරො මාතිකාධරො පණ්ඩිතො ව්යත්තො මෙධාවී ලජ්ජී කුක්කුච්චකො සික්ඛාකාමො. සචෙ මයං ආයස්මන්තං රෙවතං පක්ඛං ලභිස්සාම එවං මයං ඉමස්මිං අධිකරණෙ බලවන්තතරා අස්සාමාති."
                    },
                    {
                        "type": "paragraph",
                        "text": "අස්සොසි ඛො ආයස්මා රෙවතො දිබ්බාය සොතධාතුයා විසුද්ධාය අතික්කන්තමානුසිකාය ථෙරානං භික්ඛූනං මන්තයමානානං සුත්වානස්ස එතදහොසි: ඉදං ඛො අධිකරණං කක්ඛළඤ්ච වාලඤ්ච. න ඛො මෙතං පතිරූපං සොහං එවරූපෙ අධිකරණෙ ඔසක්කෙය්යං. ඉදානි ච පන තෙ භික්ඛූ ආගච්ඡිස්සන්ති. සොහං තෙහි ආකිණ්ණො න ඵාසුං{2} ගමිස්සාමි. යන්නූනාහං පටිගච්චෙව ගච්ඡෙය්යන්ති. අථ ඛො ආයස්මා රෙවතො සොරෙය්යා සඞ්කස්සං අගමාසි."
                    }
                ],
                "footnotes": [
                    {
                        "type": "footnote",
                        "text": "1. ජලොගිං පාතුං - මඡසං."
                    },
                    {
                        "type": "footnote",
                        "text": "2. ඵාසු - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 578,
            "pali": {
                "entries": [
                    {
                        "type": "paragraph",
                        "text": "10. අථ ඛො ථෙරා භික්ඛූ සොරෙය්යං ගන්ත්වා පුච්ඡිංසු කහං ආයස්මා රෙවතොති. තෙ එවමාහංසු: එසායස්මා රෙවතො සඞ්කස්සං ගතොති. අථ ඛො ආයස්මා රෙවතො සඞ්කස්සා කණ්ණකුජ්ජං අගමාසි. අථ ඛො ථෙරා භික්ඛූ සඞ්කස්සං ගන්ත්වා පුච්ඡිංසු කහං ආයස්මා රෙවතොති. තෙ එවමාහංසු: එසායස්මා රෙවතො කණ්ණකුජ්ජං ගතොති. අථ ඛො ආයස්මා රෙවතො කණ්ණකුජ්ජා උදුම්බරං අගමාසි. අථ ඛො ථෙරා භික්ඛූ කණ්ණකුජ්ජං ගන්ත්වා පුච්ඡිංසු කහං ආයස්මා රෙවතොති. තෙ එවමාහංසු: එසායස්මා රෙවතො උදුම්බරං ගතොති. අථ ඛො ආයස්මා රෙවතො උදුම්බරා අග්ගළපුරං අගමාසි. අථ ඛො ථෙරා භික්ඛූ උදුම්බරං ගන්ත්වා පුච්ඡිංසු කහං ආයස්මා රෙවතොති? තෙ එවමාහංසු: එසායස්මා රෙවතො අග්ගළපුරං ගතොති. අථ ඛො ආයස්මා රෙවතො අග්ගළපුරා සහජාතිං අගමාසි. අථ ඛො ථෙරා භික්ඛූ අග්ගළපුරං ගන්ත්වා පුච්ඡිංසු කහං ආයස්මා රෙවතොති. තෙ එවමාහංසු: එසායස්මා රෙවතො සහජාතිං ගතොති. අථ ඛො ථෙරා භික්ඛූ ආයස්මන්තං රෙවතං සහජාතියා සම්භාවෙසුං."
                    },
                    {
                        "type": "paragraph",
                        "text": "11. අථ ඛො ආයස්මා සම්භූතො සාණවාසී ආයස්මන්තං යසං කාකණ්ඩකපුත්තං එතදවොච: අයං ආවුසො ආයස්මා රෙවතො බහුස්සුතො ආගතාගමො ධම්මධරො විනයධරො මාතිකාධරො පණ්ඩිතො ව්යත්තො මෙධාවී ලජ්ජී කුක්කුච්චකො සික්ඛාකාමො සචෙ මයං ආයස්මන්තං රෙවතං පඤ්හං පුච්ඡිස්සාම පටිබලො ආයස්මා රෙවතො එකෙනෙව පඤ්හෙන සකලම්පි රත්තිං වීතිනාමෙතුං. ඉදානි ච පනායස්මා රෙවතො අන්තෙවාසිකං සරභාණකං භික්ඛුං අජ්ඣෙසිස්සති. සො ත්වං තස්ස භික්ඛුනො සරභඤ්ඤපරියොසානෙ ආයස්මන්තං රෙවතං උපසඞ්කමිත්වා ඉමානි දසවත්ථූනි පුච්ඡෙය්යාසීති."
                    },
                    {
                        "type": "paragraph",
                        "text": "එවම්භන්තෙති ඛො ආයස්මා යසො කාකණ්ඩකපුත්තො ආයස්මතො සම්භූතස්ස සාණවාසිස්ස පච්චස්සොසි. අථ ඛො ආයස්මා රෙවතො අන්තෙවාසිකං සරභාණකං භික්ඛුං අජ්ඣෙසි. අථ ඛො ආයස්මා යසො කාකණ්ඩකපුත්තො තස්ස භික්ඛුනො සරභඤ්ඤපරියොසානෙ යෙනායස්මා රෙවතො තෙනුපසඞ්කමි. උපසඞ්කමිත්වා ආයස්මන්තං රෙවතං අභිවාදෙත්වා එකමන්තං නිසීදි. එකමන්තං නිසින්නො ඛො ආයස්මා යසො කාකණ්ඩකපුත්තො ආයස්මන්තං රෙවතං එතදවොච:"
                    },
                    {
                        "type": "paragraph",
                        "text": "12.1. කප්පති භන්තෙ සිඞ්ගිලොණකප්පොති. කො සො ආවුසො සිඞ්ගිලොණකප්පොති. කප්පති භන්තෙ සිඞ්ගිනා ලොණං පරිහරිතුං, යත්ථ අලොණකං භවිස්සති-තත්ථ පරිභුඤ්ජිස්සාමීති. නාවුසො කප්පතීති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 580,
            "pali": {
                "entries": [
                    {
                        "type": "paragraph",
                        "text": "2. කප්පති භන්තෙ ද්වඞ්ගුලකප්පොති. කො සො ආවුසො ද්වඞ්ගුලකප්පොති. කප්පති භන්තෙ ද්වඞ්ගුලාය ඡායාය වීතිවත්තාය විකාලෙ භොජනං භුඤ්ජිතුන්ති. නාවුසො කප්පතීති."
                    },
                    {
                        "type": "paragraph",
                        "text": "3. කප්පති භන්තෙ ගාමන්තරකප්පොති. කො සො ආවුසො ගාමන්තරකප්පොති. කප්පති භන්තෙ ඉදානි ගාමන්තරං ගමිස්සාමීති භුත්තාවිනා පවාරිතෙන අනතිරිත්තං භොජනං භුඤ්ජිතුන්ති. නාවුසො කප්පතීති."
                    },
                    {
                        "type": "paragraph",
                        "text": "4. කප්පති භන්තෙ ආවාසකප්පොති. කො සො ආවුසො ආවාසකප්පොති. කප්පති භන්තෙ සම්බහුලා ආවාසා සමානසීමා නානුපොසථං කාතුන්ති. නාවුසො කප්පතීති."
                    },
                    {
                        "type": "paragraph",
                        "text": "5. කප්පති භන්තෙ අනුමතිකප්පොති. කො සො ආවුසො අනුමතිකප්පොති? කප්පති භන්තෙ වග්ගෙන සඞ්ඝෙන කම්මං කාතුං ආගතෙ භික්ඛූ අනුජානිස්සාමාතී.{1} නාවුසො කප්පතීති."
                    },
                    {
                        "type": "paragraph",
                        "text": "6. කප්පති භන්තෙ ආචිණ්ණකප්පොති? කො සො ආවුසො ආචිණ්ණකප්පොති. කප්පති භන්තෙ ඉදං මෙ උපජ්ඣායෙන අජ්ඣාචිණ්ණං ඉදං මෙ ආචරියෙන අජ්ඣාචිණ්ණන්ති තං අජ්ඣාචරිතුන්ති. ආචිණ්ණකප්පො ඛො ආවුසො එකච්චො කප්පති එකච්චො න කප්පතීති."
                    },
                    {
                        "type": "paragraph",
                        "text": "7. කප්පති භන්තෙ අමථිතකප්පොති. කො සො ආවුසො අමථිතකප්පොති. කප්පති භන්තෙ යං තං ඛීරං ඛීරභාවං විජහිතං අසම්පත්තං දධිභාවං තං භුත්තාවිනා පවාරිතෙන අනතිරිත්තං පාතුන්ති, නාවුසො කප්පතීති."
                    },
                    {
                        "type": "paragraph",
                        "text": "8. කප්පති භන්තෙ ජලොගිපාතුන්ති.{2} කො සො ආවුසො ජලොගීති{3}. කප්පති භන්තෙ යා සා සුරා අසුත්තා{4} අසම්පත්තා මජ්ජභාවං. තං පාතුන්ති. නාවුසො කප්පතීති."
                    },
                    {
                        "type": "paragraph",
                        "text": "9. කප්පති භන්තෙ අදසකං නිසීදනන්ති. නාවුසො කප්පතීති."
                    },
                    {
                        "type": "paragraph",
                        "text": "10. කප්පති භන්තෙ ජාතරූපරජතන්ති. නාවුසො කප්පතීති."
                    },
                    {
                        "type": "paragraph",
                        "text": "ඉමෙ භන්තෙ වෙසාලිකා වජ්ජිපුත්තකා භික්ඛූ වෙසාලියං ඉමානි දසවත්ථූනි දීපෙන්ති. හන්ද මයං භන්තෙ ඉමං අධිකරණං ආදියාම{5}. පුරෙ අධම්මො දිප්පති ධම්මො පටිබාහීයති. අවිනයො දිප්පති විනයො පටිබාහීයති. පුරෙ අධම්මවාදිනො බලවන්තො හොන්ති ධම්මවාදිනො දුබ්බලා හොන්ති. අවිනයවාදිනො බලවන්තො හොන්ති. විනයවාදිනො දුබ්බලා හොන්තීති. එවමාවුසොති ඛො ආයස්මා රෙවතො ආයස්මතො යසස්ස කාකණ්ඩකපුත්තස්ස පච්චස්සොසි."
                    },
                    {
                        "type": "centered",
                        "text": "පඨමභාණවාරං නිට්ඨිතං.",
                        "level": 1
                    }
                ],
                "footnotes": [
                    {
                        "type": "footnote",
                        "text": "1. අනුමානෙස්සාමාති - මඡසං."
                    },
                    {
                        "type": "footnote",
                        "text": "2. ජලොගිං පාතුන්ති - මඡසං."
                    },
                    {
                        "type": "footnote",
                        "text": "3. කා සා ආවුසො ජලොගීති - මඡසං."
                    },
                    {
                        "type": "footnote",
                        "text": "4. ආසුතා - මඡසං."
                    },
                    {
                        "type": "footnote",
                        "text": "5. ආදියිස්සාම - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 582,
            "pali": {
                "entries": [
                    {
                        "type": "centered",
                        "text": "දුතියභාණවාරං",
                        "level": 1
                    },
                    {
                        "type": "paragraph",
                        "text": "13. අස්සොසුං ඛො වෙසාලිකා වජ්ජිපුත්තකා භික්ඛූ යසො කිර කාකණ්ඩකපුත්තො ඉමං{1} අධිකරණං ආදියිතුකාමො පක්ඛං පරියෙසති. ලභති ච කිර පක්ඛන්ති. අථ ඛො වෙසාලිකානං වජ්ජිපුත්තකානං භික්ඛූනං එතදහොසි: ඉදං ඛො අධිකරණං කක්ඛළඤ්ච වාළඤ්ච. කන්නු ඛො{2} මයං පක්ඛං ලභෙය්යාම යෙන මයං ඉමස්මිං අධිකරණෙ බලවන්තතරා අස්සාමාති. අථ ඛො වෙසාලිකානං වජ්ජිපුත්තකානං භික්ඛූනං එතදහොසි: අයං ඛො ආයස්මා රෙවතො බහුස්සුතො ආගතාගමො ධම්මධරො විනයධරො මාතිකාධරො පණ්ඩිතො ව්යත්තො මෙධාවී ලජ්ජී කුක්කුච්චකො සික්ඛාකාමො. සචෙ මයං ආයස්මන්තං රෙවතං පක්ඛං ලභෙය්යාම එවං මයං ඉමස්මිං අධිකරණෙ බලවන්තතරා අස්සාමාති."
                    },
                    {
                        "type": "paragraph",
                        "text": "අථ ඛො වෙසාලිකා වජ්ජිපුත්තකා භික්ඛූ පහූතං සාමණකං පරික්ඛාරං පටියාදෙසුං පත්තම්පි චීවරම්පි නිසීදනම්පි සූචිඝරම්පි කායබන්ධනම්පි පරිස්සාවනම්පි ධම්මකරණම්පි. අථ ඛො වෙසාලිකා වජ්ජිපුත්තකා භික්ඛූ තං සාමණකං පරික්ඛාරං ආදාය නාවාය සහජාතිං උජ්ජවිංසු. නාවාය පච්චොරොහිත්වා අඤ්ඤතරස්මිං රුක්ඛමූලෙ භත්තවිස්සග්ගං කරොන්ති."
                    },
                    {
                        "type": "paragraph",
                        "text": "14. අථ ඛො ආයස්මතො සාළ්හස්ස රහොගතස්ස පටිසල්ලීනස්ස එවං චෙතසො පරිවිතක්කො උදපාදි. කො නු ඛො ධම්මවාදිනො පාචීනකා වා භික්ඛූ පාවෙය්යකා වාති. අථ ඛො ආයස්මතො සාළ්හස්ස ධම්මඤ්ච විනයඤ්ච{3} චෙතසා පච්චවෙක්ඛන්තස්ස එතදහොසි: අධම්මවාදිනො පාචීනකා භික්ඛූ ධම්මවාදිනො පාවෙය්යකා භික්ඛූති. අථ ඛො අඤ්ඤතරා සුද්ධාවාසකායිකා දෙවතා ආයස්මතො සාළ්හස්ස චෙතසා චෙතො පරිවිතක්කමඤ්ඤාය සෙය්යථාපි නාම බලවා පුරිසො සම්මිඤ්ජිතං වා බාහං පසාරෙය්ය පසාරිතං වා බාහං සම්මිඤ්ජෙය්ය එවමෙව සුද්ධාවාසෙසු දෙවෙසු අන්තරහිතා ආයස්මතො සාළ්හස්ස පමුඛෙ{4} පාතුරහොසි. අථ ඛො සා දෙවතා ආයස්මන්තං සාළ්හං එතදවොච: සාධු සාධු{5} භන්තෙ සාළ්හ, අධම්මවාදිනො{6} පාචීනකා භික්ඛූ ධම්මවාදිනො{7} පාවෙය්යකා භික්ඛූ. තෙන හි භන්තෙ සාළ්හ, යථා ධම්මො තථා තිට්ඨාහීති. පුබ්බෙපි චාහං දෙවතෙ එතරහි ච යථා ධම්මො තථා ඨිතො. අපි චාහං න තාව දිට්ඨිං ආවීකරොමි. අප්පෙවනාම මං ඉමස්මිං අධිකරණෙ සම්මන්නෙය්යාති."
                    }
                ],
                "footnotes": [
                    {
                        "type": "footnote",
                        "text": "1. ඉදං - මඡසං."
                    },
                    {
                        "type": "footnote",
                        "text": "2. කිං නු ඛො - මඡසං."
                    },
                    {
                        "type": "footnote",
                        "text": "3. විනයඤ්ච චෙතසා පච්චවෙක්ඛත්තස්ස - මඡසං."
                    },
                    {
                        "type": "footnote",
                        "text": "4. සම්මුඛො - මඡසං."
                    },
                    {
                        "type": "footnote",
                        "text": "5. සාධු - මඡසං."
                    },
                    {
                        "type": "footnote",
                        "text": "6. අධම්මවාදි - මඡසං. ඌනං."
                    },
                    {
                        "type": "footnote",
                        "text": "7. ධම්මවාදි - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 584,
            "pali": {
                "entries": [
                    {
                        "type": "paragraph",
                        "text": "15. අථ ඛො වෙසාලිකා වජ්ජිපුත්තකා භික්ඛූ තං සාමණකං පරික්ඛාරං ආදාය යෙනායස්මා රෙවතො තෙනුපසඞ්කමිංසු. උපසඞ්කමිත්වා ආයස්මන්තං රෙවතං එතදවොචුං: පටිගණ්හාතු භන්තෙ ථෙරො සාමණකං පරික්ඛාරං පත්තම්පි චීවරම්පි නිසීදනම්පි සූචිඝරම්පි කායබන්ධනම්පි පරිස්සාවනම්පි ධම්මකරණම්පීති. අලං ආවුසො, පරිපුණ්ණං මෙ පත්තචීවරන්ති න ඉච්ඡි පටිග්ගහෙතුං."
                    },
                    {
                        "type": "paragraph",
                        "text": "තෙන ඛො පන සමයෙන උත්තරො නාම භික්ඛු වීසති වස්සො ආයස්මතො රෙවතස්ස උපට්ඨාකො හොති. අථ ඛො වෙසාලිකා වජ්ජිපුත්තකා භික්ඛූ යෙනායස්මා උත්තරො තෙනුපසඞ්කමිංසු. උපසඞ්කමිත්වා ආයස්මන්තං උත්තරං එතදවොචුං පටිගණ්හාතු ආයස්මා උත්තරො සාමණකං පරික්ඛාරං පත්තම්පි චීවරම්පි නිසීදනම්පි සූචිඝරම්පි කායබන්ධනම්පි පරිස්සාවනම්පි ධම්මකරකම්පීති. අලං ආවුසො පරිපුණ්ණං මෙ පත්තචීවරන්ති. න ඉච්ඡි පටිග්ගහෙතුං."
                    },
                    {
                        "type": "paragraph",
                        "text": "මනුස්සා ඛො ආවුසො උත්තර, භගවතො සාමණකං පරික්ඛාරං උපනාමෙන්ති. සචෙ භගවා පටිගණ්හාති තෙනෙච තෙ අත්තමනා හොන්ති. නො චෙ භගවා පටිගණ්හාති ආයස්මතො ආනන්දස්ස උපනාමෙන්ති. පටිගණ්හාතු භන්තෙ ථෙරො සාමණකං පරික්ඛාරං, යථා භගවතා පටිග්ගහිතො එවමෙව සො භවිස්සතීති. පටිගණ්හාතු ආයස්මා උත්තරො සාමණකං පරික්ඛාරං. යථා ථෙරෙන පටිග්ගහිතො එවමෙව සො භවිස්සතීති."
                    },
                    {
                        "type": "paragraph",
                        "text": "16. අථ ඛො ආයස්මා උත්තරො වෙසාලිකෙහි වජ්ජිපුත්තකෙහි භික්ඛූහි නිප්පීළියමානො එකං චීවරං අග්ගහෙසි. වදෙය්යාථාවුසො, යෙනත්ථොති. එත්තකං ආයස්මා උත්තරො ථෙරං වදෙතු: එත්තකං භන්තෙ ථෙරො සඞ්ඝමජ්ඣෙ වදෙතු. පුරත්ථිමෙසු ජනපදෙසු බුද්ධා භගවන්තො උප්පජ්ජන්ති. ධම්මවාදිනො පාචීනකා භික්ඛූ අධම්මවාදිනො පාවෙය්යකා භික්ඛූති. එවමාවුසොති ඛො ආයස්මා උත්තරො වෙසාලිකානං වජ්ජිපුත්තකානං භික්ඛූනං පටිස්සුත්වා යෙනායස්මා රෙවතො තෙනුපසඞ්කමි. උපසඞ්කමිත්වා ආයස්මන්තං රෙවතං එතදවොච එත්තකං භන්තෙ ථෙරො සඞ්ඝමජ්ඣෙ වදෙතු. පුරත්ථිමෙසු ජනපදෙසු බුද්ධා භගවන්තො උප්පජ්ජන්ති. ධම්මවාදිනො පාචීනකා භික්ඛූ අධම්මවාදිනො පාවෙය්යකා භික්ඛූති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 586,
            "pali": {
                "entries": [
                    {
                        "type": "paragraph",
                        "text": "අධම්මෙ මං ත්වං භික්ඛු නියොජෙසීති ථෙරො ආයස්මන්තං උත්තරං පණාමෙසි. අථ ඛො වෙසාලිකා වජ්ජිපුත්තකා භික්ඛූ ආයස්මන්තං උත්තරං එතදවොචුං: කිං ආවුසො උත්තර ථෙරො ආහාති. පාපිකං නො ආවුසො කතං. අධම්මෙ මං ත්වං භික්ඛු නියොජෙසීති ථෙරො මං පණාමෙසීති."
                    },
                    {
                        "type": "paragraph",
                        "text": "නනු ත්වං ආවුසො වුඩ්ඪො වීසතිවස්සොසීති, ආමාවුසොති. අපි ච මයං ගරුනිස්සයං ගණ්හාමාති."
                    },
                    {
                        "type": "paragraph",
                        "text": "17. අථ ඛො සඞ්ඝො තං අධිකරණං විනිච්ඡිනිතුකාමො සන්නිපති. අථ ඛො ආයස්මා රෙවතො සඞ්ඝං ඤාපෙසි: සුණාතු මෙ ආවුසො සඞ්ඝො. සචෙ මයං ඉමං අධිකරණං ඉධ වූපසමෙය්යාම{1} සියාපි මූලාදායකා භික්ඛූ පුනකම්මාය උක්කොටෙය්යුං. යදි සඞ්ඝස්ස පත්තකල්ලං යත්ථෙවිමං අධිකරණං සමුප්පන්නං. සඞ්ඝො තත්ථෙවිමං අධිකරණං වූපසමෙය්යාති. අථ ඛො ථෙරා භික්ඛූ වෙසාලිං අගමංසු තං අධිකරණං විනිච්ඡිනිතුකාමා."
                    },
                    {
                        "type": "paragraph",
                        "text": "18. තෙන ඛො පන සමයෙන සබ්බකාමී නාම පථව්යා සඞ්ඝත්ථෙරො වීසවස්සසතිකො{2} උපසම්පදාය ආයස්මතො ආනන්දස්ස සද්ධිවිහාරිකො වෙසාලියං පටිවසති. අථ ඛො ආයස්මා රෙවතො ආයස්මන්තං සම්භූතං සාණවාසිං එතදවොච: අහං ආවුසො යස්මිං විහාරෙ සබ්බකාමී ථෙරො විහරති තං විහාරං උපගච්ඡාමි. සො ත්වං කාලස්සෙව ආයස්මන්තං සබ්බකාමිං උපසඞ්කමිත්වා ඉමානි දසවත්ථූනි පුච්ඡෙය්යාසීති. එවම්භන්තෙති ඛො ආයස්මා සම්භූතො සාණවාසී ආයස්මතො රෙවතස්ස පච්චස්සොසි. අථ ඛො ආයස්මා රෙවතො යස්මිං විහාරෙ සබ්බකාමී ථෙරො විහරති තං විහාරං උපගඤ්ඡි."
                    },
                    {
                        "type": "paragraph",
                        "text": "ගබ්භෙ ආයස්මතො සබ්බකාමිස්ස සෙනාසනං පඤ්ඤත්තං හොති, ගබ්භ පමුඛෙ ආයස්මතො රෙවතස්ස. අථ ඛො ආයස්මා රෙවතො අයං ථෙරො මහල්ලකො න නිපජ්ජතීති න සෙය්යං කප්පෙසි. ආයස්මා සබ්බකාමී අයං භික්ඛු ආගන්තුකො කිලන්තො න නිපජ්ජතීති න සෙය්යං කප්පෙසි."
                    }
                ],
                "footnotes": [
                    {
                        "type": "footnote",
                        "text": "1. වූපසමෙස්සාම - මඡසං"
                    },
                    {
                        "type": "footnote",
                        "text": "2. විසවස්සසතිකො - මඡසං."
                    }
                ]
            },
            "sinh": {
                "entries": [],
                "footnotes": []
            }
        },
        {
            "pageNum": 588,
            "pali": {
                "entries": [
                    {
                        "type": "paragraph",
                        "text": "අථ ඛො ආයස්මා සබ්බකාමී රත්තියා පච්චූසසමයං පච්චුට්ඨාය ආයස්මන්තං රෙවතං එතදවොච: කතමෙන ත්වං භුම්මි විහාරෙන එතරහි බහුලං විහරසීති. මෙත්තාවිහාරෙන ඛො අහං භන්තෙ එතරහි බහුලං විහරාමීති. කුල්ලකවිහාරෙන කිර ත්වං භුම්මි එතරහි බහුලං විහරසි’ කුල්ලකවිහාරො එසො භුම්මි යදිදං මෙත්තාති."
                    },
                    {
                        "type": "paragraph",
                        "text": "පුබ්බෙපි මෙ භන්තෙ ගිහීභූතස්ස ආචිණ්ණා මෙත්තා. තෙනාහං එතරහිපි මෙත්තාවිහාරෙන බහුලං විහරාමි. අපි ච ඛො මයා චිරප්පත්තං අරහත්තං. ථෙරො පන භන්තෙ කතමෙන විහාරෙන එතරහි බහුලං විහරතීති. සුඤ්ඤතා විහාරෙන ඛො අහං භුම්මි එතරහි බහුලං විහරාමීති?"
                    },
                    {
                        "type": "paragraph",
                        "text": "මහාපුරිසවිහාරෙන කිර භන්තෙ ථෙරො එතරහි බහුලං විහරති. මහාපුරිසවිහාරො එසො භන්තෙ යදිදං සුඤ්ඤතාති. පුබ්බෙපි මෙ භූමි ගිහීභූතස්ස ආචිණ්ණා සුඤ්ඤතා. තෙනාහං එතරහිපි සුඤ්ඤතාවිහාරෙන බහුලං විහරාමි. අපි ච මයා චිරපත්තං අරහත්තන්ති. අයඤ්චරහි ථෙරානං භික්ඛූනං අන්තරා කථා විප්පකතා."
                    },
                    {
                        "type": "paragraph",
                        "text": "19. අථායස්මා සම්භූතො සාණවාසී තස්මිං අනුප්පත්තො හොති. අථ ඛො ආයස්මා සම්භූතො සාණවාසී යෙනායස්මා සබ්බකාමී තෙනුපසඞ්කමි. උපසඞ්කමිත්වා ආයස්මන්තං සබ්බකාමිං අභිවාදෙත්වා එකමන්තං නිසීදි. එකමන්තං නිසින්නො ඛො ආයස්මා සම්භූතො සාණවාසී ආයස්මන්තං සබ්බකාමිං එතදවොච: ඉමෙ භන්තෙ වෙසාලිකා වජ්ජිපුත්තකා භික්ඛූ වෙසාලියං දසවත්ථූනි දීපෙන්ති: කප්පති සිඞ්ගිලොණ කප්පො. කප්පති ද්වඞ්ගුලකප්පො. කප්පති ගාමන්තරකප්පො. කප්පති ආවාසකප්පො. කප්පති අනුමතිකප්පො. කප්පති ආචිණ්ණකප්පො. කප්පති අමථිතකප්පො. කප්පති ජලොගි පාතුං. කප්පති අදසකං නිසීදනං. කප්පති ජාතරූපරජතන්ති. ථෙරෙන භන්තෙ උපජ්ඣායස්ස මූලෙ බහුධම්මො ච විනයො ච පරියත්තො. ථෙරස්ස භන්තෙ ධම්මඤ්ච විනයඤ්ච පච්චවෙක්ඛන්තස්ස කථං හොති කෙ නු ඛො ධම්මවාදිනො පාචීනකා වා භික්ඛූ පාවෙය්යකා වාති."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 590,
            "pali": {
                "entries": [
                    {
                        "type": "paragraph",
                        "text": "තයාපි ඛො ආවුසො උපජ්ඣායස්ස මූලෙ බහු ධම්මො ච විනයො ච පරියත්තො. තුය්හං පනාවුසො ධම්මඤ්ච විනයඤ්ච පච්චවෙක්ඛන්තස්ස කථං හොති. කෙ නු ඛො ධම්මවාදිනො පාචීනකා වා භික්ඛූ පාවෙය්යකා වාති. මය්හං ඛො භන්තෙ ධම්මඤ්ච විනයඤ්ච පච්චවෙක්ඛන්තස්ස එවං හොති: අධම්මවාදී පාචීනකා භික්ඛූ ධම්මවාදිනො පාවෙය්යකා භික්ඛූති. අපිචාහං න තාව දිට්ඨිං ආවීකරොමි අප්පෙව නාම මං ඉමස්මිං අධිකරණෙ සම්මන්නෙය්යාති."
                    },
                    {
                        "type": "paragraph",
                        "text": "මය්හම්පි ඛො ආවුසො ධම්මඤ්ච විනයඤ්ච පච්චවෙක්ඛන්තස්ස එවං හොති: අධම්මවාදිනො පාචීනකා භික්ඛූ ධම්මවාදිනො පාවෙය්යකා භික්ඛූති. අපිචාහං න තාව දිට්ඨිං ආවීකරොමි අප්පෙවනාම මං ඉමස්මිං අධිකරණෙ සම්මන්නෙය්යාති."
                    },
                    {
                        "type": "paragraph",
                        "text": "20. අථ ඛො සඞ්ඝො තං අධිකරණං විනිච්ඡිනිතුකාමො සන්නිපති. තස්මිං ඛො පන අධිකරණෙ විනිච්ඡියමානෙ අනග්ගානි චෙව භස්සානි ජායන්ති. න චෙකස්ස භාසිතස්ස අත්ථො විඤ්ඤායති. අථ ඛො ආයස්මා රෙවතො සඞ්ඝං ඤාපෙසි: සුණාතු මෙ භන්තෙ සඞ්ඝො. අම්හාකං ඉමස්මිං අධිකරණෙ විනිච්ඡියමානෙ අනග්ගානි චෙව භස්සානි ජායන්ති න චෙකස්ස භාසිතස්ස අත්ථො විඤ්ඤායති. යදි සඞ්ඝස්ස පත්තකල්ලං සඞ්ඝො ඉමං අධිකරණං උබ්බාහිකාය වූපසමෙය්ය. සඞ්ඝො චත්තාරො පාචීනකෙ භික්ඛූ චත්තාරො පාවෙය්යකෙ භික්ඛූ උච්චිනි. පාචීනකානං භික්ඛූනං ආයස්මන්තඤ්ච සබ්බකාමිං ආයස්මන්තඤ්ච සාළ්හං ආයස්මන්තඤ්ච ඛුජ්ජසොභිතං ආයස්මන්තඤ්ච වාසභගාමිකං. පාවෙය්යකානං භික්ඛූනං ආයස්මන්තඤ්ච රෙවතං. ආයස්මන්තඤ්ච සම්භූතං සාණවාසිං. ආයස්මන්තඤ්ච යසං කාකණ්ඩකපුත්තං. ආයස්මන්තඤ්ච සුමනං. අථ ඛො ආයස්මා රෙවතො සඞ්ඝං ඤාපෙසි: සුණාතු මෙ භන්තෙ සඞ්ඝො. අම්හාකං ඉමස්මිං අධිකරණෙ විනිච්ඡියමානෙ අනග්ගානි චෙව භස්සානි ජායන්ති න චෙකස්ස භාසිතස්ස අත්ථො විඤ්ඤායති. යදි සඞ්ඝස්ස පත්තකල්ලං සඞ්ඝො චත්තාරො පාචීනකෙ භික්ඛූ චත්තාරො පාවෙය්යකෙ භික්ඛූ සම්මන්නෙය්ය උබ්බාහිකාය ඉමං අධිකරණං වූපසමෙතුං. **එසා ඤත්ති.**"
                    },
                    {
                        "type": "paragraph",
                        "text": "සුණාතු මෙ භන්තෙ සඞ්ඝො. අම්හාකං ඉමස්මිං අධිකරණෙ විනිච්ඡියමානෙ අනග්ගානි චෙව භස්සානි ජායන්ති න චෙකස්ස භාසිතස්ස අත්ථො විඤ්ඤායති. සඞ්ඝො චත්තාරො පාචීනකෙ භික්ඛූ චත්තාරො පාවෙය්යකෙ භික්ඛූ සම්මන්නති උබ්බාහිකාය ඉමං අධිකරණං වූපසමෙතුං. යස්සායස්මතො ඛමති චතුණ්ණං පාචීනකානං භික්ඛූනං චතුණ්ණං පාවෙය්යකානං භික්ඛූනං සම්මුති උබ්බාහිකාය ඉමං අධිකරණං වූපසමෙතුං. සො තුණ්හස්ස. යස්ස නක්ඛමති සො භාසෙය්ය."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 592,
            "pali": {
                "entries": [
                    {
                        "type": "paragraph",
                        "text": "සම්මතා සඞ්ඝෙන චත්තාරො පාචීනකා භික්ඛූ චත්තාරො පාවෙය්යකා භික්ඛූ උබ්බාහිකාය ඉමං අධිකරණං වූපසමෙතුං. ඛමති සඞ්ඝස්ස තස්මා තුණ්හී එවමෙතං ධාරයාමීති."
                    },
                    {
                        "type": "paragraph",
                        "text": "21. තෙන ඛො පන සමයෙන අජිතො නාම භික්ඛු දසවස්සො සඞ්ඝස්ස පාතිමොක්ඛුද්දෙසකො හොති. අථ ඛො සඞ්ඝො ආයස්මන්තම්පි අජිතං සම්මන්නති ථෙරානං භික්ඛූනං ආසනපඤ්ඤාපකං. අථ ඛො ථෙරානං භික්ඛූනං එතදහොසි: කත්ථ නු ඛො මයං ඉමං අධිකරණං වූපසමෙය්යාමාති. අථ ඛො ථෙරානං භික්ඛූනං එතදහොසි: අයං ඛො වාලිකාරාමො රමණීයො අප්පසද්දො අප්පනිග්ඝොසො. යන්නූන මයං වාලිකාරාමෙ ඉමං අධිකරණං වූපසමෙය්යාමාති. අථ ඛො ථෙරා භික්ඛූ වාලිකාරාමං අගමංසු තං අධිකරණං විනිච්ඡිනිතුකාමා. අථ ඛො ආයස්මා රෙවතො සඞ්ඝං ඤාපෙසි: සුණාතු මෙ භන්තෙ සඞ්ඝො. යදි සඞ්ඝස්ස පත්තකල්ලං අහං ආයස්මන්තං සබ්බකාමිං විනයං පුච්ඡෙය්යන්ති. ආයස්මා සබ්බකාමී සඞ්ඝං ඤාපෙසි: සුණාතු මෙ ආවුසො සඞ්ඝො. යදි සඞ්ඝස්ස පත්තකල්ලං අහං රෙවතෙන විනයං පුට්ඨො විස්සජ්ජෙය්යන්ති. අථ ඛො ආයස්මා රෙවතො ආයස්මන්තං සබ්බකාමිං එතදවොච."
                    },
                    {
                        "type": "paragraph",
                        "text": "1. කප්පති භන්තෙ සිඞ්ගිලොණකප්පොති. කො සො ආවුසො සිඞ්ගිලොණකප්පොති. කප්පති භන්තෙ සිඞ්ගිනා ලොණං පරිහරිතුං යත්ථ අලොණකං භවිස්සති තත්ථ පරිභුඤ්ජිස්සාමාති. නාවුසො කප්පතීති. කත්ථ පටික්ඛිත්තන්ති. සාවත්ථියං සුත්තවිභඞ්ගෙති. කිං ආපජ්ජතීති. සන්නිධිකාරකභොජනෙ පාචිත්තියන්ති. සුණාතු මෙ භන්තෙ සඞ්ඝො. ඉදං පඨමං වත්ථු සඞ්ඝෙන විනිච්ඡිතං. ඉතිපිදං වත්ථුං උද්ධම්මං උබ්බිනයං අපගතසත්ථුසාසනං. ඉදං පඨමං සලාකං නික්ඛිපාමි."
                    },
                    {
                        "type": "paragraph",
                        "text": "2. කප්පති භන්තෙ ද්වඞ්ගුලකප්පොති. කො සො ආවුසො ද්වඞ්ගුලකප්පොති. කප්පති භන්තෙ ද්වඞ්ගුලාය ඡායාය වීතිවත්තාය විකාලෙ භොජනං භුඤ්ජිතුන්ති. නාවුසො කප්පතීති. කත්ථ පටික්ඛිත්තන්ති. රාජගහෙ සුත්තවිභඞ්ගෙති. කිං ආපජ්ජතීති. විකාලභොජනෙ පාචිත්තියන්ති. සුණාතු මෙ භන්තෙ සඞ්ඝො. ඉදං දුතියං වත්ථුං සඞ්ඝෙන විනිච්ඡිතං. ඉතිපිදං වත්ථුං උද්ධම්මං උබ්බිනයං අපගතසත්ථුසාසනං. ඉදං දුතියං සලාකං නික්ඛිපාමි."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 594,
            "pali": {
                "entries": [
                    {
                        "type": "paragraph",
                        "text": "3. කප්පති භන්තෙ ගාමන්තරකප්පොති. කො සො ආවුසො ගාමන්තරකප්පොති. කප්පති භන්තෙ ඉදානි ගාමන්තරං ගමිස්සාමීති භුත්තාවිනා පවාරිතෙන අනතිරිත්තං භොජනං භුඤ්ජිතුන්ති. නාවුසො කප්පතීති. කත්ථ පටික්ඛිත්තන්ති. සාවත්ථියා සුත්තවිභඞ්ගෙති. කිං ආපජ්ජතීති. අනතිරිත්තභොජනෙ පාචිත්තියන්ති. සුණාතු මෙ භන්තෙ සඞ්ඝො. ඉදං තතියං වත්ථු සඞ්ඝෙන විනිච්ඡිතං. ඉතිපිදං වත්ථු උද්ධම්මං උබ්බිනයං අපගතසත්ථුසාසනං. ඉදං තතියං සලාකං නික්ඛිපාමි."
                    },
                    {
                        "type": "paragraph",
                        "text": "4. කප්පති භන්තෙ ආවාසකප්පොති. කො සො ආවුසො ආවාසකප්පොති. කප්පති භන්තෙ සම්බහුලා ආවාසා සමානසීමා නානුපොසථං කාතුන්ති. නාවුසො කප්පතීති. කත්ථ පටික්ඛිත්තන්ති. රාජගහෙ උපොසථසඤ්ඤුත්තෙති. කිං ආපජ්ජතීති. විනයාතිසාරෙ දුක්කටන්ති. සුණාතු මෙ භන්තෙ සඞ්ඝො. ඉදං චතුත්ථං වත්ථුං සඞ්ඝෙන විනිච්ඡිතං. ඉතිපිදං වත්ථුං උද්ධම්මං උබ්බිනයං අපගතසත්ථුසාසනං ඉදං චතුත්ථං සලාකං නික්ඛිපාමි."
                    },
                    {
                        "type": "paragraph",
                        "text": "5. කප්පති භන්තෙ අනුමතිකප්පොති. කො සො ආවුසො අනුමතිකප්පොති. කප්පති භන්තෙ වග්ගෙන සඞ්ඝෙන කම්මං කාතුං ආගතෙ භික්ඛූ අනුමානෙස්සාමාති. නාවුසො කප්පතීති. කත්ථ පටික්ඛිත්තන්ති. චම්පෙය්යකෙ විනයවත්ථුස්මින්ති. කිං ආපජ්ජතීති. විනයාතිසාරෙ දුක්කටන්ති. සුණාතු මෙ භන්තෙ සඞ්ඝො. ඉදං පඤ්චමං වත්ථුං සඞ්ඝෙන විනිච්ඡිතං. ඉතිපිදං වත්ථුං උද්ධම්මං උබ්බිනයං අපගතසත්ථුසාසනං. ඉදං පඤ්චමං සලාකං නික්ඛිපාමි."
                    },
                    {
                        "type": "paragraph",
                        "text": "6. කප්පති භන්තෙ ආචිණ්ණකප්පොති. කො සො ආවුසො ආචිණ්ණකප්පොති. කප්පති භන්තෙ ඉදං මෙ උපජ්ඣායෙන අජ්ඣාචිණ්ණං ඉදං මෙ ආචරියෙන අජ්ඣාචිණ්ණං තං අජ්ඣාචරිතුන්ති. ආචිණ්ණකප්පො ඛො ආවුසො එකච්චො කප්පති එකච්චො න කප්පතීති. සුණාතු මෙ භන්තෙ සඞ්ඝො. ඉදං ඡට්ඨං වත්ථුං සඞ්ඝෙන විනිච්ඡිතං. ඉතිපිදං වත්ථුං උද්ධම්මං උබ්බිනයං අපගතසත්ථුසාසනං. ඉදං ඡට්ඨං සලාකං නික්ඛිපාමි."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 596,
            "pali": {
                "entries": [
                    {
                        "type": "paragraph",
                        "text": "7. කප්පති භන්තෙ අමථිතකප්පොති. කො සො ආවුසො අමථිතකප්පොති. කප්පති භන්තෙ යං තං ඛීරං ඛීරභාවං විජහිතං අසම්පත්තං දධිභාවං, තං භුත්තාවිනා පවාරිතෙන අනතිරිත්තං පාතුන්ති. නාවුසො කප්පතීති. කත්ථ පටික්ඛිත්තන්ති. සාවත්ථියා සුත්තවිභඞ්ගෙති. කිං ආපජ්ජතීති. අනතිරිත්තභොජනෙ පාචිත්තියන්ති. සුණාතු මෙ භන්තෙ සඞ්ඝො. ඉදං සත්තමං වත්ථුං සඞ්ඝෙන විනිච්ඡිතං. ඉතිපිදං වත්ථු උද්ධම්මං උබ්බිනයං අපගතසත්ථුසාසනං. ඉදං සත්තමං සලාකං නික්ඛිපාමි."
                    },
                    {
                        "type": "paragraph",
                        "text": "8. කප්පති භන්තෙ ජලොගිං පාතුන්ති කො සා ආවුසො ජලොගීති. කප්පති භන්තෙ යා සා සුරා ආසුතා අසම්පත්තා මජ්ජභාවං, සා පාතුන්ති. නාවුසො කප්පතීති. කත්ථ පටික්ඛිත්තන්ති. කොසම්බියං සුත්තවිභඞ්ගෙති. කිං ආපජ්ජතීති. සුරාමෙරයපානෙ පාචිත්තියන්ති. සුණාතු මෙ භන්තෙ සඞ්ඝො. ඉදං අට්ඨමං වත්ථුං සඞ්ඝෙන විනිච්ඡිතං. ඉතිපිදං වත්ථුං උද්ධම්මං උබ්බිනයං අපගතසත්ථුසාසනං. ඉදං අට්ඨමං සලාකං නික්ඛිපාමි."
                    },
                    {
                        "type": "paragraph",
                        "text": "9. කප්පති භන්තෙ අදසකං නිසීදනන්ති. නාවුසො කප්පතීති. කත්ථ පටික්ඛිත්තන්ති. සාවත්ථියා සුත්තවිභඞ්ගෙති. කිං ආපජ්ජතීති. ඡෙදනකෙ පාචිත්තියන්ති. සුණාතු මෙ භන්තෙ සඞ්ඝො. ඉදං නවමං වත්ථු සඞ්ඝෙන විනිච්ඡිතං. ඉතිපිදං වත්ථු උද්ධම්මං උබ්බිනයං අපගතසත්ථුසාසනං. ඉදං නවමං සලාකං නික්ඛිපාමි."
                    },
                    {
                        "type": "paragraph",
                        "text": "10. කප්පති භන්තෙ ජාතරූපරජතන්ති. නාවුසො කප්පතීති. කත්ථ පටික්ඛිත්තන්ති. රාජගහෙ සුත්තවිභඞ්ගෙති. කිං ආපජ්ජතීති. ජාතරූපරජතපටිග්ගහණෙ පාචිත්තියන්ති. සුණාතු මෙ භන්තෙ සඞ්ඝො. ඉදං දසමං වත්ථු සඞ්ඝෙන විනිච්ඡිතං. ඉතිපිදං වත්ථු උද්ධම්මං උබ්බිනයං අපගතසත්ථුසාසනං. ඉදං දසමං සලාකං නික්ඛිපාමි."
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        },
        {
            "pageNum": 598,
            "pali": {
                "entries": [
                    {
                        "type": "paragraph",
                        "text": "සුණාතු මෙ භන්තෙ සඞ්ඝො. ඉමානි දස වත්ථූනි සඞ්ඝෙන විනිච්ඡිතානි. ඉතිපිමානි දසවත්ථූනි උද්ධම්මානි උබ්බිනයානි අපගතසත්ථුසාසනානීති. නිහතමෙතං ආවුසො අධිකරණං සන්තං වූපසන්තං සුවූපසන්තං. අපි ච මං ත්වං ආවුසො සඞ්ඝමජ්ඣෙපි ඉමානි දසවත්ථූනි පුච්ඡෙය්යාසි තෙසං භික්ඛූනං සඤ්ඤත්තියාති."
                    },
                    {
                        "type": "paragraph",
                        "text": "22. අථ ඛො ආයස්මා රෙවතො ආයස්මන්තං සබ්බකාමිං සඞ්ඝමජ්ඣෙපි ඉමානි දසවත්ථූනි පුච්ඡි. පුට්ඨො පුට්ඨො ආයස්මා සබ්බකාමී විස්සජ්ජෙසි. ඉමාය ඛො පන විනයසඞ්ගීතියා සත්ත භික්ඛුසතානි අනූනානි අනධිකානි අහෙසුං. තස්මායං විනයසඞ්ගීති සත්තසතිකාති වුච්චතීති."
                    },
                    {
                        "type": "centered",
                        "text": "සත්තසතිකක්ඛන්ධකං.",
                        "level": 2
                    },
                    {
                        "type": "centered",
                        "text": "ඉමම්හි ඛන්ධකෙ වත්ථූ පඤ්චවීසති."
                    },
                    {
                        "type": "unindented",
                        "text": "**තස්සුද්දානං:**"
                    },
                    {
                        "type": "gatha",
                        "text": "1. දසවත්ථූනි පූරෙත්වා කම්මං දූතෙන පාවිසි\nචත්තාරො පුන රූපඤ්ච කොසම්බි ච පාවෙය්යකො.",
                        "level": 1
                    },
                    {
                        "type": "gatha",
                        "text": "2. මග්ගො සොරෙය්යං සඞ්කස්සං කණ්ණකුජ්ජං උදුම්බරං\nඅග්ගළං සහජාති ච අස්සොසි කන්නු ඛො මයං.",
                        "level": 1
                    },
                    {
                        "type": "gatha",
                        "text": "3. පත්තනාවාය උජ්ජවී රහොසි උපනාමයං\nගරු සඞ්ඝො ච වෙසාලී මෙත්තා සඞ්ඝො උබ්බාහිකාති.",
                        "level": 1
                    },
                    {
                        "type": "gatha",
                        "text": "4. කම්මං ච පරිවාසො ච සමුච්චයො සමථොපි ච\nඛුද්දං සෙනාසනං භෙදා වත්තූපොසථෙ භික්ඛූනී\nපඤ්චසති සත්තසතී ඛන්ධකා චුල්ලවග්ගම්හි",
                        "level": 1
                    },
                    {
                        "type": "unindented",
                        "text": "[වුත්තා ද්වාදසමා සියුං]"
                    },
                    {
                        "type": "centered",
                        "text": "චුල්ලවග්ගො නිට්ඨිතො.",
                        "level": 2
                    }
                ],
                "footnotes": []
            },
            "sinh": {
                "entries": [],
                "footnotes": []
            }
        }
    ],
    "bookId": 7,
    "pageOffset": 0,
    "collection": "mula"
}